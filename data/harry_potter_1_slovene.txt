Prvo poglavje





Fant, ki je preživel




Gospod in gospa Dursley z Rožmarinove štiri sta bila nadvse ponosna, da sta popolnoma običajni človeški bitji. S cim nenavadnim ali skrivnostnim in s podobnimi neumnostmi nikakor nista hotela imeti opravka. Gospod Dursley je bil direktor podjetja Gunnings, ki je izdelovalo svedre. Bil je močan in mišičast, vratu skoraj ni imel, zato pa je imel zelo košate brke. Gospa Dursley je bila suha in svetlolasa, njen vrat pa je bil skoraj dvakrat daljši, kot je v navadi. A prišel ji je zelo prav, saj je tako lažje oprezala za sosedi. O svojem sinu, Dudleyju, pa sta trdila, da je najboljši fantek na svetu. Imela sta vse, kar sta hotela. Življenje jima je grenila le skrivnost, ki je nista zaupala nikomur. Prepričana sta bila, da ne bi prenesla, če bi kdo izvedel za družino Potter. Gospa Potter je bila sestra gospe Dursley, a že dolga leta se nista videli. Gospa Dursley se je celo pretvarjala, da sploh nima sestre, kajti slednja in njen mož nikakor nista bila običajna človeka. Dursleyjeva sta se kar stresla ob misli, kaj bi bilo, če bi se Potterjeva prikazala pred hišnimi vrati. Vedela sta, da imata tudi Potterjeva sina, videla pa ga nista še nikoli in ga tudi nista hotela videti. Nečak je bil še en razlog, da s Potterjevimi nista hotela imeti opravkov; le kako bi tak smrkaveč vplival na Dudleyja?

Naša zgodba se začne nekega dolgočasnega in sivega četrtkovega jutra. Tega oblačnega dne gospod in gospa Dursley nista mogla niti slutiti, kakšne čudne in skrivnostne stvari se bodo začele dogajati po vsej Angliji. Ko si je gospod Dursley okoli vratu zavezal najbolj dolgočasno kravato, je zadovoljno zagodel. Gospa Dursley je medtem veselo klepetala sama s sabo in vreščečega Dudleyja je z nekaj rokoborskimi prijemi vendarle uspela spraviti v otroški stolček. Nobeden izmed trojice pa ni opazil velike rjavorumene sove, ki je nekajkrat zaprhutala mimo okna.

Ob pol devetih je gospod Dursley zgrabil aktovko, na hitro poljubil ženo, nato pa poskušal poljubiti še sina. Zgrešil ga je, kajti Dudley se je togotno premetaval po stolu, mleko s koruznimi kosmiči pa je brizgalo na vse strani.

"Kako je ljubek," se je blaženo nasmehnil gospod Dursley in odšel ven. Sedel je v avto in vzvratno zapeljal na cesto.

Šele na koncu ulice je opazil prvo nenavadno stvar - mačko z zemljevidom. Dursleyju ni bilo takoj jasno, kaj je videl, zato se je trenutek za tem še enkrat ozrl prek rame. Progasta muca je še vedno stala na koncu Rožmarinove ulice, zemljevid pa je izginil. Le kako je lahko mislil, da je videl mačko z zemljevidom. Zamežikal je in se spet obrnil. Mačka ga je opazovala. Pa kaj. Speljal je, a ni si mogel kaj, da ne bi med vožnjo pogledal v vzvratno ogledalo. Mačka je ravno prebrala napis Rožmarinova ulica na obcestnem smerokazu. Ne, samo po naključju je gledala vanj. Mačke ne znajo brati pa tudi zemljevidov ne nosijo s sabo. Stresel se je in poskušal vse skupaj pozabiti. Ko se je peljal iz mesta, je mislil samo še na ogromno naročilo, ki naj bi ga dobili tistega dne. A na koncu mesta je nekaj izrinilo svedre iz njegovih misli. Ko se je tako kot vsako jutro znašel v prometnem zastoju, je opazil več čudno oblečenih ljudi. Kar nekaj jih je bilo in vsi so imeli dolge plašče. Dursley ni prenesel ljudi, ki so se čudaško oblačili.

"Kaj vse mularija navleče nase!" se je stresel. "Tole je gotovo kakšna nova moda. Obupno."

S prsti je pobobnal po volanu in opazil, da čisto blizu njegovega avtomobila stoji cela gruča čudakov v plaščih. Drug drugemu so nekaj razburjeno šepetali. Ko je Dursley opazil, da sploh niso mladi, je čisto pobesnel. Tisti možakar je celo starejši od njega, na sebi pa ima smaragdno zelen plašč! Kako si upa! Nato pa se je spomnil, da gre morda za kakšno trapasto organizacijo. Seveda, to so tisti, ki na ulici zbirajo denar za razne dobrodelne neumnosti. Jasno, za to gre. Zastoj se je sprostil in nekaj minut pozneje je gospod Dursley pripeljal na parkirišče svojega podjetja. Z mislimi je bil spet pri svedrih. V svoji pisarni v devetem nadstropju je vedno sedel s hrbtom proti oknu. če ne bi, bi tistega jutra zelo težko razmišljal o svedrih.

Tako namreč ni videl, kako zunaj sredi belega dne prhutajo sove. Videli pa so jih ljudje na ulici. Z odprtimi usti so opazovali, kako po zraku švigajo cele jate nočnih ptic, saj večina izmed njih sove še ponoči ni videla. Gospodu Dursleyju pa to ni skalilo jutra. Veselo je nahrulil

pet svojih uslužbencev, vsakega posebej, ter opravil nekaj pomembnih telefonskih pogovorov. Tako je lahko še malo rjovel na ljudi. Vse do poldneva je bil nadvse dobre volje. Takrat se je odločil, da si bo pretegnil noge in se sprehodil do trgovinice prek ceste, kjer si bo kupil malico.

Na ljudi v plaščih je povsem pozabil, dokler ni naletel na skupino, ki je stala ob trgovini. Ko je šel mimo njih, jih je jezno ošinil. Ni vedel zakaj, a zaradi njih se je počutil nelagodno. Tudi ti čudaki so se razburjeno pogovarjali in ni bilo videti, da zbirajo denar. Ko se je vračal iz prodajalne z velikim krofom v papirnati vrečki, pa je ujel nekaj besed njihovega pogovora.

"Oba Potterja, tako je. Vsaj slišal sem, da..." "Ja, njun sin, Harry..."

Gospod Dursley je okamnel. Preplavil ga je strah. Ozrl se je k skupini in že je hotel nekaj reci. Namesto tega pa je stekel prek ceste, pohitel v pisarno, zabevskal tajnici, naj ga nihče ne moti, zgrabil telefon in skoraj že odtipkal domačo številko. Pa se je premislil. Slušalko je spet odložil, se pogladil po brkih in začel tuhtati: "Ne, prenaglil bi se.

Priimek Potter ni tako nenavaden. Potterjev je gotovo veliko in nekaj jih ima gotovo tudi sina, ki mu je ime Harry. Pravzaprav niti nisem prepričan, da je nečaku ime Harry. Saj ga še videl nisem. Mogoče je pa Harvey. Ali pa Harold. Le zakaj bi klical ženo, samo skrbelo bi jo. Razburi se že, če njeno sestro samo omeniš. Kdo bi ji zameril. če bi jaz imel tako sestro... Ampak kljub temu. Tisti ljudje v plaščih..." Popoldne je le s težavo razmišljal o svedrih. Ko je ob petih odhajal iz službe, je bil tako zamišljen, da se je zaletel v človeka, ki je stal pred vrati poslopja.

"Oprostite," je zagodrnjal, ko se je drobni starček opotekel in skoraj padel. Dursley je šele čez nekaj sekund opazil, da je možic oblečen v vijoličast plašč. Ni bilo videti, da mu je zameril. Ravno nasprotno. Prek obraza se mu je razlezel širok nasmešek. Z vreščečim glasom je vzkliknil: "Kaj bi se oproščali, ljubi gospod! Danes me nobena stvar ne more spraviti v slabo voljo! Veselite se, kajti Saj Veste Kdo je končno izginil! Celo vi bunkeljni bi morali praznovati ta veseli, srečni dan!"

Že tako so se zaradi njegovega vreščečega glasu mimoidoči ozirali in zijali v njiju. Potem pa ga je stari možic hlastno objel in prav tako nenadoma odšel.

Gospod Dursley je okamnel. Pravkar ga je objel popolnoma neznan moški. Pa še bunkelj mu je rekel, karkoli že to pomeni. Popolnoma je bil pretresen. Odhitel je do avta in se odpeljal domov, zraven pa je molil, da si je vse samo domišljal. Za kaj takšnega še nikoli ni molil, saj domišljije ni odobraval. Ko je ustavil na domačem dvorišču, ni bil prav nič boljše volje. Zagledal je namreč črtasto muco, ki jo je videl že zjutraj. Zdaj je sedela na vrtnem zidu. Prepričan je bil, da je ista, saj je imela okoli oči enak vzorec prog.

"Ššc!" jo je togotno zapodil.

Mačka se ni premaknila. Samo strogo ga je pogledala. Gospod Dursley se je zmedel. Se mački običajno tako vedejo. Poskusil se je zbrati in odtaval je v hišo. Odločil se je, da ženi vsega tega ne bo niti omenil.

Gospa Dursley je preživela prijeten, običajen dan. Med večerjo mu je povedala vse o težavah, ki jih ima soseda s svojo hčerko in kako se je Dudley naučil nove besede: Nočem! Gospod Dursley se je poskušal vesti, kot da se ni nič zgodilo. Ko sta Dudleyja spravila v posteljo, je odšel v dnevno sobo in ujel še zadnjo novico televizijskega dnevnika: "Za konec pa še tole: z najrazličnejših koncev smo prejeli poročila, da so se naše sove danes obnašale zelo nenavadno. čeprav lovijo ponoči in jih podnevi redko vidimo, so menda danes od ranega jutra po nebu letale cele jate nočnih ptic. Strokovnjaki ne znajo razložiti, zakaj so nenadoma začele spati ponoči in bedeti podnevi." Novinar se je nasmehnil in nadaljeval: "Zelo skrivnostno. Zdaj pa k Jimu McGuffinu, ki nam bo povedal, kakšno bo vreme. Bodo v prihodnjih dneh nebo prekrivali oblaki ali sovec"

"Kaj bo s sovami," je povzel napovedovalec vremena, "ne vem. Ampak danes se niso obnašali čudno samo ptici. Od vsepovsod, z juga Anglije in s severa Škotske poročajo, da so imeli ponoči namesto napovedanega dežja pravo nevihto zvezdnih utrinkov. Morda so tisti zgoraj že praznovali kresno noč. Letos so nekam zgodnji. Kakorkoli, ponoči bo vsekakor deževalo."

Gospod Dursley je osuplo strmel v televizor. Zvezdni utrinki po vsej Angliji. Sove, ki letajo podnevi. Skrivnostni ljudje v plaščih. In tisti pogovor o družini Potter...

Takrat je v dnevno sobo prišla gospa Dursley in jima postregla s čajem. Tako ne bo šlo. Moral ji bo povedati. Živčno se je odkašljal, "Em, Petunija, ljubica moja... Si v zadnjem času kaj govorila s svojo sestro"

Kot je pričakoval, jo je vprašanje osupnilo in razjezilo. Nenazadnje se je običajno pretvarjala, da sestre sploh nima.

"Ne," je rezko odvrnila. "Zakaj?"

"Smešne stvari sem slišal v poročilih," je zamomljal Dursley. "Sove... Zvezdni utrinki... In danes sem videl cele gruče čudnih ljudi..."

"Pač" je bevsknila.

"No, mislil sem... da je mogoče... vse skupaj kako povezano s... saj veš... z njo in njenimi čudaškimi prijatelji."

Gospa Dursley je skozi stisnjene ustnice srkala čaj. Njen mož se je spraševal, če si ji upa povedati, da je mimogrede slišal priimek Potter. Odločil se je, da si ne upa. Namesto tega je kolikor mogoče brezbrižno navrgel: "Njun sin je star približno toliko kot Dudley, kajne?"

"Mislim, da je," mu je togo odvrnila žena. "Kako mu je že ime? Howard?"

"Harry. Kako grdo in neumno ime."

"Aha," je obupano prikimal gospod Dursley. "Popolnoma se strinjam." Tudi ko sta se odpravila po stopnicah navzgor, ji ni upal povedati, kaj se mu je pripetilo. Gospa Dursley je šla v kopalnico, on pa se je splazil k spalničnemu oknu in pokukal na dvorišče. Mačka je še vedno čepela na zidu. Nepremično je strmela navzdol po ulici, kot bi nekoga pričakovala. Si je vse samo domišljal? Je to imelo kakšno zvezo z družino Potter ali ne? Če je imelo... če bi se razvedelo, da so njihovi sorodniki... Ne, tega gotovo ne bi prenesel.

Ko sta legla, je gospa Dursley takoj zaspala. Njen mož pa ni mogel, saj so se mu po glavi podili dogodki tistega dne. Tik preden je končno zaspal, se je tolažil: "Pa četudi sta Potterja vpletena v vse to, ne vidim nobenega razloga, da bi nas obiskala. Dobro vesta, kaj si Petunija misli o njiju in o ljudeh njune vrste... Le kako bi se midva s Petunijo lahko zapletla v karkoli čudaškega?" Zazehal je in se obrnil. "Z nama to nima nobene zveze..."

Kako zelo se je motil. Gospoda Dursleyja je počasi le zazibalo v sen, mačka na vrtnem zidu pa je bila še kako budna. Sedela je mirno ko kip in z očmi nepremično zrla na začetek Rožmarinove ulice. Ko je v sosednji ulici nekdo zaloputnil z vrati, ni niti trznila. Nepremično je sedela, tudi ko sta tik nad njeno glavo prileteli dve sovi. Premaknila se je šele nekaj pred polnočjo.

Takrat se je na začetku Rožmarinove ulice, kamor je zrla, prikazal moški. Pojavil se je tako nenadoma in tako neslišno, da je bilo videti, kot bi zrasel iz tal. Mačkin rep je trznil in zožila je oči. V Rožmarinovi ulici še nikoli ni bilo takšnega moškega. Bil je velik, suh in zelo star. O slednjem so pričali njegovi srebrnosivi lasje in brada, ki mu je segala vse do pasu. Na sebi je imel škrlaten plašč, ki je bil tako dolg, da je z njim pometal po tleh, obut pa je bil v usnjene škornje. Njegove modre oči so bile nenavadno svetle in so se skrivnostno iskrile izza drobnih očal. Nos je imel zelo dolg in tako močno zakrivljen, da je bilo videti, kot bi si ga zlomil vsaj dvakrat. Ime mu je bilo Albus Dumbledore.

Takole oblečenega prebivalci te ulice ne bi prav dolgo prenašali in očitno se je tega zavedal. Zamišljeno je segel pod plašč in z roko pobrskal po žepu. V tistem trenutku je začutil, da ga nekdo opazuje. Nenadoma je dvignil pogled ter ga uperil naravnost v mačko, ki je zrla vanj z nasprotnega konca ulice. Videti je bilo, da ga to iz neznanega razloga zabava. Namuznil se je in zamrmral: "Lahko bi si mislil."

Končno je našel, kar je iskal. Predmet je bil na prvi pogled podoben srebrnemu vžigalniku. Dvignil ga je v zrak in ga prižgal. Najbližja ulična svetilka je s pridušenim pokom ugasnila. Prižgal ga je še enkrat in v temo je potonila naslednja svetilka. Uglaševalnik je ukresal dvanajstkrat, dokler nista ostali le še dve majhni lučki čisto na koncu ulice. To sta bili očesi mačke, ki ga je pozorno opazovala. če bi kdo pogledal skozi okno, ne bi mogel videti, kaj se dogaja na pločniku. Niti gospa Dursley s svojimi izbuljenimi očmi ne, in to bi jo zelo jezilo.

Dumbledore je spravil uglaševalnik nazaj v žep in se odpravil navzdol po ulici proti hišni številki štiri. Tam je sedel na zid poleg mačke. Ni je pogledal, a čez nekaj trenutkov jo je nagovoril.

"Kaj pa vi tukaj, profesorica McHudurra?"

Ozrl se je k njej, toda poleg njega ni več sedela mačka, temveč gospa, ki je bila očitno zelo stroga ženska. Nosila je pravokotna očala, natanko takšna kot proge, ki jih je imela mačka okoli oči. Tudi gospa je bila oblečena v plašč, le da je bil njen smaragdne barve. črne lase je imela tesno povezane v figo. Videti je bila nekoliko nejevoljna.

"Kako ste vedeli, da sem jaz?" je vprašala.

"Ljuba profesorica, svoj živi dan nisem videl mačke, ki bi sedela tako vzravnano."

"Že ves dan vas čakam. če ne bi sedela vzravnano, bi me vse bolelo," mu je odvrnila.

"Ves dan? Niste nič praznovali? Med potjo sem opazil vsaj ducat veselih skupin."

Gospa McHudurra je jezno prhnila. "Seveda, vsi se zabavajo, kaj pa drugega," je rekla nepotrpežljivo. "Lahko bi bili vsaj nekoliko previdni. Ampak ne, celo bunkeljni so opazili, da se nekaj dogaja. Tudi v poročilih je bilo." Z glavo je pomignila proti temnemu oknu dnevne sobe Dursleyjevih. "Vse sem slišala. Sove, zvezdni utrinki... Tako neumni pa bunkeljni spet niso. Seveda so opazili. Zvezdni utrinki na jugu Anglije! Stavim, da je za to kriv Dedalus Doliyna. Kje ima pamet?"

"Ne smete jim zameriti," jo je miril Dumbledore. "Zadnjih enajst let nismo imeli veliko razlogov za proslavljanje."

"Vem," mu je razdraženo odvrnila. "Ampak zato jim še ni treba zgubiti glave. Kako morejo biti tako neprevidnic Kar na ulicah in sredi belega dne. Niti po bunkeljsko se jim ni ljubilo obleci in nekateri so se o nedavnih dogodkih pogovarjali skoraj na ves glas." Dumbledorja je na koncu tega stavka ostro ošinila, kot bi upala, da bo kaj rekel. Pa ni, zato je nadaljevala: "Da bi prav na dan, ko Saj Veste Kdo končno izgine, bunkeljni izvedeli za nas? To bi bilo res krasno! Pa je res izginil?"

"Zdi se že tako," ji je odgovoril Dumbledore. "Srečo smo imeli. Bi gumijastega medvedka?"

"Kaj?"

"Gumijastega medvedka. To je ena od bunkeljskih slaščic, ki so mi prirasle k srcu."

"Ne, hvala," ga je hladno zavrnila, kot da zdaj res ni primeren trenutek za sladkarije. "Kakorkoli, četudi je Saj Veste Kdo izginil..." "Ljuba profesorica, izjemna ženska ste in ne vidim razloga, da se izogibate njegovemu imenu. Že enajst let poskušam prepričati ljudi, da bi uporabljali njegovo pravo ime: Mrlakenstein." Profesorica McHudurra je trznila. Dumbledore je segel v vrečko z gumijastimi medvedki in se je pretvarjal, da tega ni opazil. "če kar naprej govorimo Saj Veste Kdo, vse skupaj postane tako zapleteno. Ne razumem, zakaj bi se bal Mrlakensteinovega imena.""Vem, da se ga vi ne," je napol osuplo, napol občudujoče prikimala. "Ampak vi ste drugačni. Vsi vedo, da ste edini, ki se ne boji Saj Veste... dobro, no, Mrlakensteina."

"Laskate mi," je mirno rekel Dumbledore. "Mrlakenstein ima moči, do katerih se jaz nikoli ne bom dokopal."

"Samo zato, ker ste preveč... no... plemeniti, da bi jih uporabili." "Še sreča, da je tema. Tako nisem zardel že, odkar mi je madam

Pomfrey rekla, da so ji všeč moji novi naušniki."

Profesorica ga je grdo pogledala in nadaljevala: "Sove niso še nič. Ste slišali govorice? Veste, zakaj naj bi izginil? Kaj ga je končno ustavilo?"

Očitno je zdaj končno prišla do vprašanj, ki so jo zares zanimala in zaradi katerih je ves dan čakala na mrzlem in trdem zidu. Kajti profesorica ni niti kot mačka niti kot ženska nikoli prej premerila Dumbledorja s tako ostrim pogledom kot zdaj. Bilo je jasno, da ne bo verjela govoricam, dokler jih ne potrdi Dumbledore. Ta pa se je pridno zalagal z gumijastimi medvedki in se ni menil zanjo.

"Pravijo," ni odnehala, "da se je Mrlakenstein sinoči pojavil v Godrick Holiowu, pri Potterjevih. Govori se, da sta Lily in James Potter... Da sta... mrtva."

Dumbledore je sklonil glavo. Profesorica je zajela sapo. "Lily in James. Ne morem verjeti. Oh, Albus..."

Profesor jo je resnobno potrepljal po hrbtu. "Vem. Vem," je vzdihnil. McHudurri se je glas tresel: "To še ni vse. Pravijo, da je poskusil ubiti tudi njunega sina, Harryja. Ampak... ni ga mogel. Ni mogel ubiti majhnega fanta. Nihče ne ve, zakaj. Ampak ker ga ni mogel ubiti, se je menda zlomila njegova moč. Zato naj bi tudi izginil."

Dumbledore je žalostno prikimal.

"Je... to res?" je zajecljala. "Po vsem, kar je naredil... Po toliko umorih... ni mogel ubiti majhnega fanta? Komaj verjamem. Da ga je on ustavil? Ampak kako je Harry sploh preživel?"

"Kdo ve," je Dumbledore zmajal z glavo. "Morda ne bomo nikoli izvedeli."

Profesorica je na plano privlekla čipkast robček, privzdignila očala in si obrisala oči. Dumbledore pa je iz žepa potegnil veliko zlato uro, jo odprl in zagodrnjal. Ura je bila zelo stara. Imela je dvanajst kazalcev, številke pa nobene. Namesto njih so bili na obodu ure majhni planeti, ki so se vrteli. Očitno je profesorju zmešnjava kazalcev in planetov nekaj pomenila, saj je uro vtaknil nazaj v žep in dejal: "Hagrid zamuja. Mimogrede, vam je on povedal, da pridem sem?"

"Ja," je pokimala profesorica. "Mi ne bi končno povedali, zakaj ste prišli ravno sem?"

"Harryja bom odnesel k njegovemu stricu in teti. Zdaj sta njegova edina sorodnika."

"Menda ne mislite teh dveh, ki živita tukaj" je vzkliknila McHudurrova, skočila na noge in pokazala na vrata hiše številka štiri. "Tega ne morete storiti. Ves dan ju že opazujem. Ne bi mogli najti bolj drugačnih ljudi od nas. Pa tudi sina imata. In kakšnega! Videla sem, kako je šel z mamo po ulici in jo ves čas brcal ter vreščal, da hoče sladkarije. Da bi Harry Potter živel tukaj!"

"Tu bo zanj najbolje," je vztrajal profesor. "Ko bo starejši, mu bosta stric in teta lahko vse razložila. Napisal sem jima pismo."

"Pismo?" je ponovila McHudurrova in spet sedla na zid. "Lepo vas prosim, Dumbledore. Menda ne mislite, da vse to lahko pojasnite kar v pismu? Nikoli ga ne bosta razumela! Slaven bo, prava legenda! Ne bi se čudila, če se bo ta dan kdaj imenoval po njem, vsekakor pa bodo o Harryju napisali veliko knjig. Vsi otroči v našem svetu bodo poznali njegovo ime!"

"Natanko tako," je rekel profesor in jo resnobno pogledal prek očal. "Lahko bi mu stopilo v glavo. Slaven bo, še preden bo znal hoditi in govoriti. Slaven zaradi dogodka, ki se ga ne bo niti spominjal. Res ne razumete, da je bolje, če odraste stran od vsega tega, dokler se ne bo sposoben upreti nevarnostim slavec"

Profesorica je odprla usta, potem pa si je premislila, debelo pogoltnila in priznala: "Seveda. Prav imate, kot ponavadi. Ampak kako bo fant prišel sem?" S pogledom je premerila njegov plašč, kot da sumi, da se Harry skriva nekje pod njim.

"Hagrid ga bo prinesel."

"Aha. Pa mislite, da je Hagridu pametno zaupati kaj tako pomembnega?" "Popolnoma mu zaupam," je rekel Dumbledore.

"Nočem reci, da nima dobrega srca," je zagodrnjala profesorica, "ampak menda ne boste trdili, da je zanesljiv? Ravno zadnjic je... Kaj je bilo to?"

Tišino je pretrgalo zamolklo grmenje, ki je bilo sprva pridušeno, nato pa vedno glasnejše. Ozirala sta se po ulici, a nikjer ni bilo videti bližajočih se luči glasnega vozila. Ko sta končno pogledala navzgor, je bil hrup skoraj že nevzdržen. Takrat pa je popolnoma utihnil in na cesto pred njima je zgrmel ogromen motor.

Motor je bil res gromozanski, a ni se mogel primerjati z orjakom, ki je sedel na njem. Voznik je bil vsaj dvakrat večji od poprečnega odraslega moškega, čez ramena pa je meril najmanj petkrat več. Bil je pravi divjak - dolgi, nepočesani prameni nakodranih las in brada so mu zakrivali večino obraza, njegove roke so bile velike kot pokrovi smetnjakov, stopala pa so se skrivala v škornjih, velikih kot majhni delfini. V ogromnih, mišičastih rokah je objemal sveženj odej.

"Hagrid," se je oddahnil Dumbledore. "Končno. Kje pa si dobil ta motor?" "Spusodil sem si ga, guspod," je rekel velikan in previdno razjahal. "Mladi Sirius mi ga je dal na posodo. Harryja imam pa tukejle, guspod."

"Si imel kakšne težave?"

"Ne, guspod. Od hiše so ostale samo stene, ampak na srečo sem ga iztaknil, še preden so bunkeljni začeli brenčat naokrog. Ko sva letela nad Bristolom, je zaspal."

Oba profesorja sta se nagnila nad sveženj odej. Vanj je bil zavit fantek, ki je trdno spal. Pod čopom las, ki mu je visel prek cela, sta opazila krasto nenavadne oblike. Podobna je bila streli. "Ga je sem...?" je zašepetala profesorica.

"Ja," je odgovoril Dumbledore. "Ta brazgotina mu bo ostala za vedno." "Mu je ne bi kako odstranili?"

"Tudi če bi jo mogel, je ne bi. Brazgotine so uporabna reč. Sam imam eno tik nad levim kolenom in izkazalo se je, da je izvrsten zemljevid londonske podzemne železnice. No, daj ga meni, Hagrid. Pohiteti moramo."

Dumbledore je nežno dvignil Harryja in se obrnil proti hiši. "A bi... bi mu lahko dal lupčka za adijo, guspod?" je vprašal

Hagrid. Sklonil je svojo veliko, razkuštrano glavo in se od Harryja poslovil s poljubom, ki je bil gotovo zelo žgečkljiv in bodeč. Nato pa se je nenadoma vzravnal in zatulil v nebo ko ranjen pes.

"Šššt!" ga je opomnila profesorica. "Bunkeljne boš zbudil!"

"O-o-oprostite," je smrknil Hagrid, povlekel na plano belo rjuho z modrimi pikami in se useknil vanjo. "Ampak t-tuko h-h-hudo mi je... Lily in James sta mrtva... revček bo pa moral živet pri bunkeljnih!"

"Ja, no, to je res žalostno, ampak vseeno se zberi, Hagrid, sicer bomo imeli težave," mu je zašepetala profesorica in ga previdno trepljala po roki. Medtem je Dumbledore stopil prek nizkega zidu in odšel do vhodnih vrat hiše. Harryja je nežno odložil na prag, povlekel izpod plašča pismo, ga vtaknil med Harryjeve odeje ter stopil nazaj k Hagridu in profesorici. Celo minuto so vsi trije stoje opazovali mali sveženj. Hagridu so se od ihtenja tresla ramena, profesorica je besno mežikala, nagajiva luč, ki je ponavadi svetila v Dumbledorjevih očeh, pa je ugasnila.

"No," je končno rekel profesor, "to smo opravili. Nima smisla, da smo še dlje tu. Raje poiščimo kakšno zabavo in proslavimo."

"Ja," je rekel Hagrid zelo pridušeno. "Jaz grem vrnit Siriusu njegov motor. Lahko noč, guspa McHudurrova, lahko noč, guspod."

Oči, iz katerih so mu curljale solze, si je obrisal v rokav, se zavihtel na motor in ga vžgal. Motor je zarjovel, nato pa se je dvignil v nebo in izginil v noč.

"Kmalu na svidenje, profesorica," ji je pokimal Dumbledore. McHudurrova se je v odgovor useknila v robec. Profesor se je obrnil in odkorakal navzgor po ulici. Na koncu ulice se je obrnil in izpod plašča potegnil uglaševalnik. Prižgal ga je enkrat samkrat in dvanajst svetlobnih krogel je hkrati odletelo nazaj k svojim uličnim svetilkam. Rožmarinovo ulico je spet razsvetljevala oranžna svetloba in profesor je na drugem koncu ceste ravno še opazil progasto muco, ki je izginila za vogalom. Videl je tudi sveženj odej na pragu hiše številka štiri.

"Srečno, Harry," je zamrmral, nato pa se je zasukal, njegov plašč je zašumel in profesor je izginil.

Lepo obrezane žive meje Rožmarinove ulice so zanihale v lahnem vetru. Ulica je bila tiha in cista, nebo nad njo pa črno. Le kdo bi pričakoval, kaj vse se bo tu kmalu zgodilo?

V odeje zaviti Harry Potter se je obrnil, ne da bi se zbudil. S prsti se je oklenil pisma, ki je ležalo poleg njega. Ni vedel, da je nekaj posebnega in da je slaven. Ni vedel, da ga bo čez nekaj ur zbudil krik gospe Dursley, ki ga bo našla na pragu, ko bo prišla po steklenice z mlekom. Tudi tega ni vedel, da ga bo naslednjih nekaj tednov bratranec Dudley ves čas ščipal in drezal. Ni mogel vedeti, da se prav v tem trenutku po vsej Angliji skrivaj zbirajo ljudje, dvigujejo kozarce in pridušeno vzklikajo: "Na Harryja Potterja, fanta, ki je preživel!"





Drugo poglavje





Okno izgine


Odkar sta se zakonca Dursley zbudila in na svojem pragu našla nečaka, je minilo skoraj deset let, Rožmarinova ulica pa je ostala skoraj nespremenjena. Sonce je zjutraj posvetilo na enako urejene vrtove, na natančno obrezane žive meje, pa tudi na zloščeno medeninasto številko štiri, ki je visela na vratih hiše družine Dursley. Nato se je svetloba priplazila v dnevno sobo, ki je bila skoraj povsem taka kot tistega večera, ko je gospod Dursley slišal strašno poročilo o sovah. Samo fotografije nad kaminom so pričale o tem, koliko časa je v resnici minilo. Pred desetimi leti je bilo tu veliko slik nečesa, kar je bilo videti kot žoga rožnate barve z otroškim klobučkom na glavi. Ampak Dudley Dursley ni bil več dojenček. Zdaj je bil na fotografijah velik svetlolas fant, ki prvič vozi kolo, sedi na vrtiljaku, z očetom igra računalniško igrico in ga mama objema ter poljublja. V dnevni sobi pa ni bilo nobenega znamenja, da živi v hiši še en fant.

A Harry Potter je še vedno živel tam in tistega jutra, ko je ravno minilo deset let, odkar so ga našli na pragu, je še spal. Pa ne dolgo, saj je bila teta Petunija budna in njen predirljivi glas je bil za Harryja kot kikirikanje pobesnelega petelina.

"Vstani! Takoj vstani!"

Harryja je kar vrglo iz postelje. Teta je spet pobutala po vratih. "Vstani!" je zavreščala. Harry je slišal, kako se je odpravila proti kuhinji in na štedilnik položila veliko ponev. Prevalil se je na hrbet in se poskusil spomniti, kaj je ravnokar sanjal. Sanje so bile lepe. Spomnil se je letečega motorja in imel je nenavaden občutek, da o tem ni sanjal prvič. Teta je bila že spet pred vrati.

"Si že vstal?" ga je priganjala. "Skoraj," je rekel Harry.

"Pohiti, slanino moraš speci. Glej, da se ti ne bo zažgala, sicer bo joj! Za Dudleyjev rojstni dan mora biti vse popolno."

Harry je zastokal.

"Kaj si rekel?" je na drugi strani vrat zabevskala teta. "Nič, nič..."

Dudleyjev rojstni dan je. Le kako je lahko pozabil nanj? Počasi je vstal in začel iskati nogavice. Pod posteljo je kmalu našel par, a levo nogavico si je obul šele, ko je iz nje zbezal pajka. Takšnih reci je bil vajen, saj je spal v shrambi pod stopnicami, kjer je kar mrgolelo pajkov.

Ko se je oblekel, je šel po hodniku v kuhinjo. Mize se skoraj ni videlo, toliko Dudleyjevih daril je bilo na njej. Očitno je dobil računalnik, ki si ga je želel, da nove televizije in dirkalnega kolesa sploh ne omenjamo. Zakaj si je Dudley želel dirkalno kolo, Harryju ni bilo jasno. Dudley je bil namreč zelo debel in ni maral telovadbe; razen seveda, če je lahko telovadil po kom drugem. Njegov najljubši telovadni pripomoček je bil Harry in če ga je Dudley le lahko ujel, ga je na mrtvo namlatil. Na srečo je znal Harry res hitro teci, čeprav mu tega na prvi pogled ne bi pripisali. Za svoja leta je bil zelo droben in suh, morda zato, ker je živel v temni shrambi. Še bolj suh pa je bil videti zato, ker je moral nositi stare Dudleyjeve stvari, čeprav je bilo njegovega bratranca približno štirikrat več skupaj od njega. Kakorkoli, Harry je imel bledikav obraz, grčava kolena, črne lase in bleščeče zelene oči. Nosil je okrogla očala, zlepljena s selotejpom, ker ga je Dudley tolikokrat kresnil po nosu. Harry sam s sabo ni bil zadovoljen. Všeč mu je bila le zanimiva brazgotina na čelu, ki je spominjala na strelo. Imel jo je, odkar je pomnil in prvo vprašanje, ki ga je zastavil teti Petuniji, je bilo, od kod jo ima.

"Staknil si jo v prometni nesreči, v kateri sta umrla tudi tvoja starša," mu je odgovorila. "Pa ne sprašuj toliko."

Pa ne sprašuj toliko - to je bilo prvo pravilo njegovega tihega življenja pri Dursleyjevih.

Stric Vernon je prišel v kuhinjo, ko je Harry ravno obračal slanino. "Počeši se!" je zalajal nanj za dobro jutro. Enkrat na teden je stric med zajtrkom pogledal prek časopisa in začel vpiti, da se mora Harry ostrici. Gotovo se je v življenju ostrigel že večkrat kot vsi njegovi sošolci skupaj. A to ni rešilo težave, saj so mu lasje še naprej divje poganjali.

Ko je Dudley skupaj z mamo prišel v kuhinjo, je Harry dodal v ponev jajca. Dudley je bil zelo podoben stricu Vernonu. Imel je velik, rožnat obraz, posajen na kratek vrat, majhne in vodeno modre oči ter goste, svetle lase, ki so urejeno rasli prek njegove trdobučne glave. Teta Petunija je pogosto rekla, da je Dudley kot majhen angelček. Harry pa, da je ko pujs z lasuljo. Krožnike s slanino in z jajci je odložil na mizo, kar je bilo zapleteno opravilo, saj na njej ni bilo veliko prostora. Dudley je medtem preštel darila. Obraz se mu je zmračil.

"Šestintrideset," je rekel in pogledal starša. "Dve manj kot lansko leto."

"Ljubček, pozabil si šteti darilo tetke Marge. Tukaj je, glej, pod tem velikim darilom tvoje mamice in očija."

"Dobro, pa sedemintrideset," je odsekal Dudley, njegov obraz je pa postajal vse bolj rdeč. Harry je začutil, da se bo Dudley začel vsak trenutek metati po tleh in je zbasal svojo slanino v usta. Bal se je namreč, da bi Dudley prevrnil mizo. Tudi teta je očitno zavohala nevarnost, kajti hitro je rekla: "In ko bomo šli danes ven, ti bova kupila še dve darili. Ti je to prav, mucek ljubic Še dve darili. Bo to dovolj?"

Dudley je nekaj trenutkov tuhtal. Očitno se je mučil. Končno je počasi rekel: "Potem bi imel vsega skupaj... šestintrideset in ena in dve... to je..."

"Devetintrideset, cukrček moj ljubi," mu je pomagala Petunija. "O." Dudley je sedel in zgrabil najbližje darilo. "No, prav." Stric se je zahehetal.

"Mali kerlc hoče, kar mu pripada, tako kot njegov oče. Tako je prav, sinko!" je rekel in Dudleyja pobožal po glavi.

V tistem trenutku je zazvonil telefon in Petunija se je šla oglasit. Harry in njegov stric pa sta opazovala, kako je Dudley odvil dirkalno kolo, videokamero, letalo na daljinsko vodenje, šestnajst novih računalniških iger in videorekorder. Ko se je Petunija vrnila, je ravno trgal ovojni papir s škatle, v kateri je bila zlata zapestna ura. Teta je bila jezna, obenem pa tudi zaskrbljena.

"Slabe novice imam, Vernon," je rekla. "Gospa Figg si je zlomila nogo. Ne bo ga mogla paziti," je pomignila na Harryja.

Dudleyju bi od groze čeljust skoraj padla na tla, Harry pa bi od veselja najraje skakal do stropa. Vsako leto sta starša peljala Dudleyja za rojstni dan v zabaviščni park, na hamburger in v kino. Harry pa je moral ostati pri gospe Figg, nori starki, ki je živela dve ulici stran. Njena hiša je smrdela po zelju in vedno ga je prisilila, da si je ogledal slike njenih živih pa tudi že mrtvih mačk.

"Kaj pa zdaj?" je teta besno pogledala Harryja, kot bi bil on kriv, da si je gospa Figg zlomila nogo. Harry je vedel, da se ne bi smel veseliti tega, ampak zdaj bo minilo vsaj eno leto, preden bo spet moral občudovati Drobtinico, Snežko, Tačka in čopka.

"Kaj pa, če bi poklicali Marge?" je predlagal stric.

"Ne bodi trapast, Vernon. Marge ga sploh ne prenese."

Družina Dursley se je o Harryju pogosto pogovarjala, kot da ga ni zraven. Oziroma kot bi bil nekakšen gnusen stvor, ki jih ne more razumeti. Na primer sluzast polž.

"Kaj pa tista, kako ji je že ime, tvoja prijateljica, Yvonne?" "Na počitnicah na Mallorci je," je odvrnila Petunija.

"Saj bi me lahko pustili samega doma," je poln upanja predlagal

Harry. (Tako bi za spremembo lahko gledal televizijo in se mogoče celo igral z Dudleyjevim računalnikom.) Teta ga je pogledala, kot bi ravnokar pogoltnila limono.

"Ko bi se vrnili domov, pa bi od hiše ostale samo še ruševine," se je namrgodila.

"Ne bom je pognal v zrak," je obljubil Harry, pa ga niso poslušali. "Lahko bi šli v živalski vrt," je počasi rekla teta, "in ga pustili v avtu."

"Avto je čisto nov, samega ga že ne pustim v njem," je odrezal Vernon. Dudley je začel glasno jokati. Pravzaprav ni zares jokal. Od takrat, ko je nazadnje zares jokal, so minila že leta. Toda vedel je, da mora samo spačiti obraz in zarjuti, pa bo dosegel, karkoli bo hotel. "Dudko Putko, ne jokaj. Mamica ne bo dovolila, da bi ti pokvaril rojstni dan!" je vzkliknila in ga objela.

"Nočem... Ne pustim... da... d-d-da gre on zraven!" je vpil Dudley in se pretvarjal, da ihti. "Zmeraj vse p-pokvari!" Harryju se je zlobno zarežal iz maminega objema.

Takrat pa je pozvonilo. "Moj bog, tukaj so!" je vsa razburjena vzkliknila teta. čez nekaj trenutkov sta v kuhinjo prišla Piers Polkiss in njegova mama. Piers je bil mršav fant s podganjim obrazom. Prav on je bil ponavadi tisti, ki je držal sošolce, da jih je Dudley lahko pretepal. Dudley se je v trenutku nehal cmeriti.

Čez pol ure je Harry skupaj s Piersom in Dudleyjem sedel na zadnjem sedežu avtomobila. Prvič v življenju se je peljal v živalski vrt in bil je tako srečen, da je komaj dihal. Stric in teta se nista mogla domisliti nič drugega in tako sta ga vzela s sabo. Ampak preden sta šla, je stric Harryja potegnil vstran.

"Pazi se," je rekel in se s svojim škrlatnim obrazom pri tem skoraj dotikal Harryjevega. "Pazi se, fant. če se bo zgodilo karkoli, karkoli, do božiča ne boš smel iz shrambe."

"Čisto priden bom," je rekel Harry. "Obljubim." Stric pa mu ni verjel. Nihče mu nikoli ni verjel.

Težava je bila v tem, da se je v Harryju vedno zgodilo kaj čudnega. Prav nič mu ni pomagalo, če je potem stricu in teti zatrjeval, da ni kriv. Nekoč, na primer, je Petunija peljala Harryja od frizerja in kot vedno je bil videti, kot da ga sploh niso ostrigli. Teti je bilo dovolj in doma ga je pobrila skoraj do golega. Pustila mu je le frufru, ki naj bi prikril tisto grozljivo brazgotino. Dudley se mu je tako smejal, da bi ga skoraj pobralo. Harry pa je ponoči od strahu pred naslednjim šolskim dnem komaj zatisnil oči. V šoli so se mu že tako posmehovali zaradi prevelikih oblačil in zlepljenih očal. Ampak ko je naslednje jutro vstal, so bili lasje natanko takšni kot pred tetinim posegom. Potem je teti poskusil razložiti, da ni sam kriv, če mu lasje tako hitro rastejo. A ni ga poslušala; za ves teden so ga zaprli v shrambo. Spet drugič ga je teta Petunija hotela prisiliti, da bi oblekel Dudleyjev star pulover, ki je bil naravnost nagnusen (bil je rjave barve in je imel oranžne cofke). A bolj ko mu ga je tiščala prek glave, manjši je postajal. Nazadnje je bil tako majhen, da bi pristajal lutki, Harryju pa nikakor ne. Teta je skomignila in izjavila, da se je verjetno skrčil med pranjem. Na Harryjevo veliko olajšanje ga ni kaznovala.

V pravo godljo pa je padel, ko se je znašel na strehi šolske kuhinje. Kot običajno ga je preganjala Dudleyjeva tolpa, ko se je nenadoma znašel na dimniku. Zakonca Dursley sta od ravnatelja dobila besno pismo, v katerem je Harryja obtožil, da pleza po šoli. Ampak - kot je Harry skozi zaklenjena vrata shrambe povedal stricu - v resnici je hotel samo preskočiti smetnjake, ki so stali pred vrati šolske kuhinje. Prepričan je bil, da ga je sredi skoka zgrabil veter in ga odnesel na streho.

Danes pa bo šlo vse, kot je treba. Celo to, da bo skupaj z Dudleyjem in Piersom, ga ni motilo. Samo da ni v šoli, shrambi ali smrdljivi dnevni sobi gospe Figg. Med vožnjo se je stric jezil, teta Petunija pa ga je ustrežljivo poslušala. Vernon se je zelo rad jezil na svoje uslužbence, Harryja, občinske svetnike, Harryja, na banko in na Harryja. To do poldne se je spravil na motoriste. "... divjajo naokrog ko norci in ropotajo. Navadni huligani so," je rohnel, ko ga je motorist prehitel.

"Jaz sem danes sanjal o motorju," se je spomnil Harry. "Letel je." Stric Vernon bi se skoraj zaletel v avto pred njimi. Obrnil se je nazaj in njegov obraz je bil ko gromozanska sladkorna pesa z brki.

"Motorji ne letijo!" je zarjul.

Dudley in Piers sta se posmehljivo zarežala.

"Vem, da ne," je rekel Harry. "Samo sanjal sem, da leti."

Ampak bilo mu je žal, da ni bil raje tiho. Obstajalo je namreč nekaj, kar sta Dursleyja sovražila še bolj od njegovih vprašanj. To, da je govoril o stvareh, ki počnejo kaj, česar ne bi smele. Ne glede na to, ali naj bi to počele v risankah, sanjah ali kjerkoli drugje - bala sta se, da bi zaradi tega dobil čudne predstave o svetu, kar bi bilo lahko po njunem nevarno.

Sobota je bila in povrh tega je sijalo sonce, zato je živalski vrt obiskalo veliko družin. Pred vhodom sta teta in stric Dudleyju in Piersu kupila čokoladni sladoled. Še preden pa so lahko odhiteli proč, je prodajalka vprašala Harryja, kakšnega bi rad on. Tako so tudi njemu morali nekaj kupiti. Sicer je dobil samo poceni limonino liziko, a vseeno je bil vesel. Zadovoljno jo je lizal in zraven opazoval gorilo, ki se je praskala po glavi. Prešinilo ga je, da je presenetljivo podobna Dudleyju.

Tisto dopoldne se je Harry imel tako lepo kot že dolgo ne. Bil je dovolj previden, da je imel do Dursleyjevih ves čas dovolj veliko varnostno razdaljo. Tako je bil zunaj dosega Dudleyja in Piersa, ki so ju živali kmalu začele dolgočasiti in sta iskala priložnost, da bi se zabavala kot vedno. Torej da bi namlatila Harryja. Ko je prišel čas za kosilo, so šli v restavracijo živalskega vrta in Dudley se je začel metati po tleh, ker njegov hamburger ni bil dovolj velik. Stric mu je kupil novega in Harry je smel prejšnjega pojesti do konca. Bil je v sedmih nebesih, slutil pa je, da se je zgodilo že preveč dobrega, da bi se to lahko še nadaljevalo.

Po kosilu so šli pogledat plazilce. V prostoru, v katerem so bili zaprti, je bilo hladno in temno, v stenah pa so bila osvetljena okna. Za stekli so bili vseh vrst kuščarji in kače, ki so lezli in drseli prek kamnov in vej. Dudley in Piers sta hotela videti velike strupene kobre ter silno dolge ljudožerske pitone. Dudley je kmalu našel največjo kačo, kar jih je premogel živalski vrt. Tako je bila velika, da bi lahko dvakrat ovila stricev avto in ga zmečkala v konzervo za ribe. Ampak takrat ni bila pri volji za kaj takega. Pravzaprav je trdno spala. Dudley je obraz pritisnil ob steklo in zijal v svetlikajočo se rjavo kačjo kožo.

"Ukaži ji, naj se premakne," je zanergal. Stric je potrkal po steklu, ampak kača se ni niti ganila.

"Še enkrat daj," je ukazal Dudley. Stric je potrkal močneje, kača pa je še naprej mirno dremala.

"Dolgčas," je zastokal Dudley in se odvlekel naprej.

Harry je stopil k steklu in se napeto zazrl v kačo. Pomislil je, kako se mora dolgočasiti. Morda tako zelo, da v resnici sploh ne spi, temveč je od dolgčasa kar umrla. Nobenega prijatelja nima in neumni ljudje jo kar naprej motijo s trkanjem po oknu. To je še huje, kot če si zaprt v shrambi in je tvoj edini obiskovalec teta, ki vsake toliko časa pobuta po vratih. On se ponavadi lahko vsaj sprehodi po hiši. Kača je nenadoma odprla svoji drobni očesi. Počasi , zelo počasi je dvignila glavo, dokler ni z očmi zrla naravnost v Harryjeve. Pomežiknila je. Harry je osupnil. Nato je hitro pogledal naokrog, če ga kdo opazuje. Nihče ga ni. Obrnil se je h kači in ji pomežiknil nazaj. Kača je z glavo pomignila proti stricu in Dudleyju ter zavila z očmi. Harryja je pogledala tako, da jo je takoj razumel: "Kar naprej eno in isto."

"Vem," je zamrmral Harry tik ob steklu, čeprav ni bil prepričan, da ga bo kača lahko slišala. "Gotovo ti gre zelo na živce."

Kača je živahno prikimala.

"Od kod sploh si?" jo je vprašal. Z repom je pokazala na majhen napis, ki je bil ob oknu. Harry ga je prebral: Boa Konstriktor, Brazilija.

"Je bilo tam lepo?"

Boa je z repom še enkrat pokazala na napis in Harry ga je prebral do konca: Primerek je bil vzgojen v živalskem vrtu.

"Že razumem. Torej Brazilije nisi nikoli videla?"

Ko je zmajala z glavo, se je za Harryjem razleglo glasno vreščanje, ki je prestrašilo tako njega kot kačo: "Dudley! Gospod Dursley! Pridita pogledat kačo! Ne bosta verjela!"

Dudley je priracal, kolikor hitro je mogel. "Spravi se mi spod nog, ti," je rekel Harryju in ga odrinil. Harry je izgubil ravnotežje in treščil po betonskih tleh. Kar je temu sledilo, se je zgodilo tako hitro, da nihče ni vedel, kako je do tega prišlo. Trenutek prej sta se Piers in Dudley še naslanjala na steklo, trenutek pozneje pa sta rjoveč od strahu odskočila.

Harry je sedel in zajel sapo. Okno, za katerim je bila boa, je izginilo. Velika kača je že drsela po tleh in vsi ljudje so kriče bežali proti izhodu. Ko je švignila mimo Harryja, je komaj slišno zasikala: "Že prihajam, Brazilija! Ssstokrat hvala, amigo."

Varnostnik oddelka za plazilce je bil popolnoma osupel. "Kaj pa okno? Kam je izginilo okno?" je kar naprej ponavljal.

Teti Petuniji je skuhal čaj sam direktor živalskega vrta in se medtem nenehno opravičeval. Piers in Dudley sta se še vedno tresla in kar naprej nekaj jecljala. Harry je dobro vedel, da jima kača ni storila ničesar; ko je švignila mimo, je le zasikala nanju. Ampak ko so spet sedeli v stričevem avtu, je Dudley že razlagal, kako bi mu skoraj odgriznila nogo, Piers pa je prisegal, da se je hotela oviti okoli njega in ga zmečkati. Najhuje pa je bilo, vsaj za Harryja, ko se je Piers končno pomiril in rekel: "Harry se je pogovarjal z njo, a ne, Harry?"

Stric je počakal toliko časa, da so se znebili Piersa, potem pa se ga je lotil. Tako je bil besen, da je komaj govoril. Izdaviti je uspel samo: "Izgini. V shrambo. Nobene večerje." Nato se je sesedel v naslonjač in teta mu je morala hitro prinesti velik kozarec konjaka.

Ko je Harry že nekaj časa tiho čemel v shrambi, si je močno želel, da bi imel uro. Ni vedel, koliko je ura in tako ni mogel biti prepričan, da Dursleyjevi že spijo. Ker se je bal, da so še pokonci, se ni upal splaziti v kuhinjo po hrano. Pri družini Dursley je živel že skoraj deset let, deset bednih let. Takorekoč odkar je pomnil, odkar sta mu v prometni nesreči umrla starša. Ni se spominjal, da bi bil takrat z njima v avtu. Kadar je včasih sedel v temni shrambi in dolge ure brskal po spominu, se je spomnil čudnih stvari: slepeče zelene svetlobe in pekoče bolečine na čelu. Prepričeval se je, da je to njegov spomin na prometno nesrečo, čeprav mu ni bilo jasno, od kod naj bi se vzela zelena svetloba. Staršev se nikakor ni mogel spomniti. Stric in teta o njiju nista nikdar govorila in sta mu seveda prepovedala spraševati karkoli v zvezi z njima. V hiši ni bilo niti ene njune fotografije.

Ko je bil mlajši, je pogosto sanjaril, da bo prišel ponj kakšen drug sorodnik in ga odpeljal s sabo. To se žal ni zgodilo, saj razen Dursleyjevih ni imel nikogar. Včasih pa se mu je vseeno zdelo, da ga poznajo tudi drugi ljudje. Morda je šlo za naključje, ampak pogosto ga je pozdravil kakšen popolnoma neznan človek. Ti ljudje so bili običajno zelo nenavadni. Ko je šel nekoč s teto in z Dudleyjem po nakupih, se mu je sredi trgovine priklonil droben možic z vijoličnim klobukom. Teta ga je najprej jezno zaslišala, ali tega človeka pozna, nato pa ga je odvlekla iz trgovine, ne da bi karkoli kupila. Spet drugič mu je na avtobusu pomahala ženska, ki je bila videti precej divja, od nog do glave pa je bila oblečena v živo zeleno barvo. Nedavno pa mu je na glavni ulici segel v roko plešast možak z zelo dolgim škrlatnim plaščem, nato pa odšel, ne da bi rekel eno samo besedo. Najbolj čudno pri vseh teh ljudeh pa je bilo, da so izginili takoj, ko si jih je Harry poskusil natančneje ogledati.

V šoli ni imel prijateljev. Vsi so vedeli, da Dudleyjeva tolpa sovraži tistega čudaškega Harryja, ki nosi prevelika oblačila in polomljena očala. Imeti prijatelja, ki ga Dudley in njegovi sovražijo, pa ni bilo pametno.





Tretje poglavje





Skrivnostna pisma


Zaradi tistega s kačo si je Harry prislužil najdaljšo kazen v življenju. Ko so ga nazadnje le spustili iz shrambe, so se že začele poletne počitnice. Dudley je do takrat že uničil svojo novo videokamero in polomil letalo na daljinsko vodenje. Prvič, ko je sedel na dirkalno kolo, pa je zbil staro gospo Figg, ki je z berglami prečkala Rožmarinovo ulico.

Harry je bil počitnic sicer vesel, ni pa mogel uiti Dudleyjevi tolpi, ki se je vsak dan zbirala pri Dursleyjevih. Vsi njeni člani - Piers, Dennis, Malcolm in Gordon - so bili veliki in neumni. A ker je bil Dudley največji in najbolj neumen, je bil njihov vodja. Tako so vsi radi sodelovali pri njegovi najljubši igri: lovu na Harryja. Prav zaradi tega je Harry poskušal preživeti čimveč časa zunaj. Sprehajal se je in razmišljal o koncu počitnic, ki ga je nestrpno pričakoval. Septembra naj bi šel v srednjo šolo, kjer se bo prvič v življenju rešil Dudleyja. Ta se je vpisal na zasebno šolo, na katero je hodil tudi njegov oče in katere geslo je bilo: Iz mladeničev kalimo može. Na to šolo se je vpisal tudi Piers Polkiss, Harryja pa so sprejeli na bližnjo državno srednjo šolo, ki je daleč naokrog slovela kot najbolj obupna. Dudleyja je to zelo zabavalo.

"Vsem fazanom prvi dan potunkajo glavo v školjko," je povedal Harryju. "Greva vadit?"

"Ne, hvala," je rekel Harry. "Uboga straniščna školjka ni bila še nikoli prisiljena prebaviti kaj tako groznega, kot je tvoja glava. Na bruhanje bi ji šlo." Potem je stekel, da bi ušel Dudleyju, preden bi se mu posvetilo, kaj je rekel.

Nekega julijskega dne je teta odpeljala Dudleyja v London kupit novo šolsko uniformo. Harry je tačas moral h gospe Figg, ki ni bila več tako grozna kot nekdaj. Nogo si je namreč zlomila, ko se je spotaknila ob eno svojih mačk, in od takrat ni bila več tako navdušena nad njimi. Harryju je dovolila, da gleda televizijo, žal pa mu je vsilila tudi kos čokoladne torte, ki je bila najverjetneje starejša od njega. Zvečer se je Dudley oblekel v novo uniformo in se nato razkazal družini. Po dnevni sobi je paradiral v fraku kostanjeve barve, oranžnih pumparicah in ploščatem slamniku. Imel je tudi pendrek, s katerim so učenci v njegovi bodoči šoli tepli drug drugega, kadar ni bilo zraven učiteljev. To naj bi bila dobra vaja za življenje v svetu odraslih.

Ko je stric zagledal Dudleyja v novih pumparicah, je resnobno izjavil, da še nikdar v življenju ni bil tako ponosen. Teta Petunija je planila v jok in rekla, da ne more verjeti, kako čeden in odrasel je njen Dudko Putko. Harry raje ni rekel ničesar. Že tako bi si skoraj polomil rebra, ker se je zadrževal, da ni planil v krohot. Ko je naslednje jutro prišel v kuhinjo na zajtrk, je tam nekaj obupno smrdelo. Smrad je prihajal iz velikega železnega čebra, ki je stal v pomivalnem koritu. Šel si ga je ogledat. čeber je bil poln umazanih krp, ki so plavale v sivkasti vodi.

"Kaj pa je to?" je vprašal teto. Ta ga je grdo pogledala, kot vedno, kadar si je drznil kaj vprašati.

"Tvoja nova šolska uniforma," je odgovorila. Harry je še enkrat pogledal v čeber.

"Aja," je rekel. "Nisem vedel, da mora biti tako mokra."

"Kako si neumen," se je razjezila teta. "To je nekaj Dudleyjevih ponošenih reci, ki jih bom prebarvala na sivo. Ko se posušijo, bodo videti natanko take kot uniforme tvojih bodočih sošolcev."

Harry je v to močno dvomil, ampak ni se hotel prepirati. Sedel je k mizi in poskusil pozabiti, kakšen bo videti prvi šolski dan v novi šoli. Kot bi imel na sebi kose stare slonove kože. V kuhinjo sta prišla tudi stric in Dudley. Oba sta vihala nosove zaradi smradu. Stric Vernon se je kot ponavadi zatopil v časopis, Dudley pa je tolkel po mizi s pendrekom, ki ga je povsod nosil s sabo. Takrat je skozi odprtino v vratih padla pošta.

"Pojdi po pošto, Dudley," je rekel stric izza časopisa. "Naj gre Harry."

"Pojdi po pošto, Harry." "Naj gre Dudley."

"Primaži mu eno s pendrekom, Dudley."

Harry se je izmaknil udarcu in šel po pošto. Najprej je zagledal kartico stričeve sestre Marge, ki je bila na počitnicah v nekem dolgočasnem turističnem kraju. Izpod nje je gledala rjava ovojnica, v kateri se je verjetno skrival račun. Čisto spodaj pa je bilo... pismo zanj!

Pobral ga je in ga nejeverno opazoval. Srce mu je razbijalo ko podivjano pnevmatsko kladivo. Pisma ni dobil še nikoli. Le kdo bi mu ga poslal? Ni imel prijateljev, Dursleyjevi pa so bili njegovi edini sorodniki. Še v knjižnico ni bil vpisan, zato ni dobival niti nesramnih opominov, naj vrne izposojene knjige. A kljub temu je držal v rokah pismo, ki je bilo naslovljeno tako, da ni moglo biti pomote:

Harry Potter

shramba pod stopnicami

Rožmarinova ulica 4

Spodnji Stokets



Ovojnica iz rumenega pergamentnega papirja je bila debela in težka, naslov pa je bil napisan s smaragdno zelenim črnilom. Poštnega žiga ni bilo. S tresočimi rokami jo je obrnil in na drugi strani zagledal škrlaten žig. Sredi žiga je bila velika črka B, okoli nje pa so bili razporejeni lev, orel, jazbec in kača.

"Pohiti!" je stric Vernon zavpil iz kuhinje. "Kaj pa počneš toliko časa?

Si taka reva, da je še pošta pretežka zate?" je vprašal in se zasmejal svoji slaboumni šali. Harry je šel v kuhinjo in še vedno strmel v pismo. Stricu je izročil račun in kartico, potem pa sedel in začel počasi odpirati rumeno ovojnico. Stric je odprl kuverto z računom in se namrgodil, nato pa je prebral kartico.

"Marge je zbolela," je povedal Petuniji. "Pojedla je nenavadnega morskega polža..."

"Oči!" je nenadoma zavpil Dudley. "Oči, Harry je dobil pismo!" Harry si je ravno ogledoval pisemski papir, ki je bil iz enakega težkega pergamentnega papirja kot ovojnica. Stric mu je pismo jezno iztrgal iz rok.

"To je moje!" je vzkliknil Harry in ga poskušal vzeti stricu iz rok. "Le kdo bi pisal tebi?" se je zasmejal stric in začel brati pismo. Njegov obraz, ki je bil ponavadi rdečkast, je pozelenel hitreje kot se z rdeče na zeleno preklopi semafor.

"P-P-Petunija!" je popljuval.

Dudley mu je poskušal pismo iztrgati iz rok, a ga je stric dvignil dovolj visoko, da ni mogel do njega. Nato ga je pomolil teti, ki je radovedno prebrala prvo vrstico. Za trenutek je bilo videti, da bo omedlela. Prijela se je za grlo, iz katerega se je prebijalo čudno, zadavljeno grgranje. "Vernon! Moj bog, Vernon!" Spogledala sta se in popolnoma pozabila, da sta Harry in Dudley še vedno v kuhinji. Dudley ni bil navajen, da se ne zmenita zanj. Očeta je zato s pendrekom krenil po glavi.

"Rad bi prebral pismo," je rekel glasno.

"Jaz tudi," je Harry besno bliskal z očmi, "saj je moje!"

"Ven, obadva," je zakričal stric in stlačil pismo nazaj v ovojnico. Harry se ni premaknil.

"Hočem svoje pismo!" je zavpil. "Dajta ga meni!" je trmaril Dudley.

"Ven!" je zarjovel stric Vernon in oba zagrabil za ovratnik. Vrgel ju je na hodnik in za njima zaloputnil vrata. Harry in Dudley sta se divje, a potihem spopadla za položaj ob ključavnici. Zmagal je Dudley in tako je Harry z očali, ki so mu bingljala na enem ušesu, hitro legel na trebuh in pokukal skozi špranjo pod vrati.

"Vernon," je rekla teta Petunija s tresočim glasom, "poglej naslov. Kako lahko vedo, kje je njegova soba? Misliš, da nas opazujejo?"

"Opazujejo nas, vohunijo za nami, verjetno celo zunaj hiše," je jezno zamrmral Vernon. "Kaj naj storiva? Naj jim odpiševa, da nočeva..."

Harry je videl, kako stričevi zloščeni črni čevlji zaskrbljeno korakajo po kuhinji.

"Ne," je končno rekel. "Za pismo se ne bova zmenila. če ne dobijo odgovora... Ja, tako bo najbolje... Ničesar ne bova naredila."

"Ampak..."

"Tega v svoji hiši že ne bom trpel, Petunija! Ko sva ga vzela k sebi, sva vendar prisegla, da bova zatrla v njem sleherno kal te nevarne neumnosti!"

Ko se je tistega večera vrnil z dela, je stric napravil nekaj, česar ni še nikoli. Prišel je v Harryjevo shrambo.

"Kje je pismo?" je vprašal Harry v trenutku, ko se je stric stlKačil skozi vrata. "Kdo mi je pisal?"

"Nihče. Pomotoma je bilo naslovljeno nate," je odrezal stric. "Zažgal sem ga."

"To že ni bila pomota," je začepetal Harry. "V shrambi živim samo jaz."

"Tišina!" je zavpil stric in nekaj pajkov je padlo s stropa. Nekajkrat je globoko vdihnil, nato pa se je poskušal nasmehniti. Pri tem so mu mišice na obrazu, nevajene takšnega opravila, boleče trzale.

"Torej, ko sva že ravno pri tem... S teto sva se odločila, da postaja shramba premajhna zate. Preselil se boš v Dudleyjevo drugo sobo."

"Zakaj?" se je začudil Harry.

"Ne sprašuj!" se je razjezil stric. "Odnesi svoje stvari gor in to takoj."

Hiša je imela štiri spalnice. Prvo za strica in teto, drugo za goste, ponavadi za stričevo sestro Marge. V tretji je spal Dudley, v četrti pa je imel igrače in stvari, za katere je v tretji zmanjkalo prostora. Harry je vse svoje stvari naenkrat prinesel v novo sobo. Sedel je na posteljo in se ozrl okoli sebe. Skoraj vse je bilo polomljeno. Mesec dni stara videokamera je ležala na majhnem tanku, ki ga je Dudley nekoč zapeljal prek sosedovega psa. V kotu je stal Dudleyjev prvi televizor, ki ga je uničil z dobro namerjeno brco v ekran, ko so nehali predvajati njegovo najljubšo oddajo. V sobi je bila tudi velika ptičja kletka, v kateri je bil nekdaj papagaj, ki ga je Dudley s sošolčem zamenjal za zračno puško. Slednja je pozabljena ležala na polici, saj je imela ukrivljeno cev, odkar je Dudley pomotoma sedel nanjo. Druge police so bile polne knjig. Te so bile edino, česar se Dudley očitno ni nikdar dotaknil.

Od spodaj se je razleglo Dudleyjevo vreščanje: "Ampak, mami, ne maram ga... Tisto sobo potrebujem... Reci mu, naj gre ven..."

Harry je zavzdihnil in se zleknil na posteljo. Še prejšnji dan bi dal vse za to sobo. Zdaj pa bi jo takoj zamenjal za tisto pismo. Naslednje jutro so bili pri zajtrku vsi zelo tiho. Dudley je bil čisto iz sebe. Vpil je, mlatil po očetu s pendrekom, se prisilil k bruhanju, obrcal mamo in vrgel svojo želvo skozi streho rastlinjaka. Sobe pa vseeno ni dobil nazaj. Harry je razmišljal o včerajšnjem dnevu in si očital, da ni pisma odprl že pri vhodnih vratih. Stric in teta pa sta se kar naprej namrščeno spogledovala.

Ko je prispela pošta, je stric, ki je poskušal biti karseda prijazen s Harryjem, poslal ponjo Dudleyja. Ta je vso pot do vhodnih vrat togotno tolkel s pendrekom po pohištvu in stenah. Nato je zavpil: "Še eno je prišlo! Harry Potter, najmanjša spalnica, Rožmarinova ulica 4..."

Stric je pridušeno kriknil, skočil pokonci in stekel k vratom, Harry pa tik za njim. Da je stric Vernon Dudleyju izpulil pismo iz rok, ga je moral podreti na tla. To ni bilo preprosto, saj mu je Harry skočil na hrbet in se ga oklenil okoli vratu. Po nekaj minutah divjega pretepa, v katerem so jo vsi krepko skupili s pendrekom, se je stric vzravnal. Bil je zadihan, a v roki je držal Harryjevo pismo.

"Pojdi... v shrambo... mislim... sobo," je zasopihal v Harryja. "Dudley... ti... pa se tudi poberi."

Harry je hodil gor in dol po sobi. Nekdo je vedel, da se je preselil iz shrambe, pa tudi to, da ni dobil prvega pisma. Mu bo poslal še tretje? Gotovo. Tokrat ga mora dobiti v roke. Napravil je načrt.



Budilka ga je naslednje jutro zbudila že ob šestih. Hitro jo je ugasnil in se potihem oblekel, da ne bi zbudil Dursleyjev. Ne da bi prižgal luč na hodniku, se je odkradel navzdol. Poštarja je nameraval pričakati na začetku ulice in tako priti do pisma. Ko se je plazil skozi temno vežo, mu je srce divje razbijalo...

"Auuuaaaa!"

Harry je tik pred vrati stopil na nekaj velikega in mehkega. Nekaj živega!

Zgoraj so se prižgale luči in Harry je zgroženo ugotovil, kaj je bila tista velika in mehka stvar, na katero je stopil. Stricev obraz! Stric je ležal pred vrati v spalni vreči, da ne bi Harry storil natanko tega, kar je nameraval storiti. Približno pol ure je kričal na Harryja, nato pa mu je naročil, naj mu gre skuhat čaj. Harry se je žalostno odvlekel v kuhinjo in ko se je vrnil, je pošta padla stricu Vernonu naravnost v naročje. Harry je opazil kar tri kuverte, popisane z zelenim črnilom.

"Dajte mi..." Harry ni dokončal prošnje, saj je stric vsa tri pisma pred njegovimi očmi raztrgal na koščke. Tistega dne Vernon ni šel v službo. Ostal je doma in zabil odprtino za pisma.

"Takole," je razložil teti Petuniji z usti, polnimi žebljev, "zdaj ne bodo mogli dostaviti pisem in gotovo bodo odnehali."

"Nisem prepričana, Vernon."

"Ti ljudje so drugačni od naju, Petunija. Pravi čudaki so," je dodal stric in poskušal zabiti žebelj s piškotom, ki mu ga je prinesla teta.

V petek je za Harryja prispelo kar dvanajst pisem. Ker niso šla skozi odprtino za pisma, so kukala izpod vrat, eno pa se je celo prebilo skozi straniščno okno. Stric je spet ostal doma. Ko je zažgal vsa pisma, je šel po kladivo in žeblje. Z deskami je zabil reže vhodnih in stranskih vrat, tako da nihče ni mogel ven. Ko je zabijal, si je veselo požvižgaval, ob vsakem najmanjšem zvoku pa se je prestrašeno oziral naokrog.

V soboto so mu stvari ušle iz rok. V hišo se je prebilo kar štiriindvajset pisem za Harryja. Skrbno so bila zvita, vsako v svojem izmed štiriindvajsetih jajc, ki jih je presenečeni prodajalec moral izročiti teti skozi okno dnevne sobe. Stric je besen klical na pošto in v trgovino, iz katere so prinesli jajca, pomagalo pa ni nič. Teta je pisma medtem zmlela v kuhinjskem mešalniku.

"Le kdo ti tako vztrajno piše?" je Dudley osuplo vprašal Harryja.

Ko je v nedeljo stric sedel k zajtrku, je bil videti utrujen in neprespan, a srečen.

"Ob nedeljah ne nosijo pošte," jih je veselo opomnil in začel mazati marmelado na časopis. "Danes ne bo tistih prekletih pisem..."

A stavka ni uspel dokončati, saj je nekaj padlo skozi dimnik in mu priletelo naravnost v glavo. V naslednjem trenutku so iz kamina kot krogle prifrčala še druga pisma. Bilo jih je vsaj trideset, morda celo štirideset in Dursleyjevi so prestrašeno popadali po tleh. Harry pa je poskakoval po kuhinji in poskušal ujeti vsaj eno.

"Ven! Ven!"

Stric ga je zgrabil okoli pasu in ga vrgel na hodnik. Ko sta iz sobe pribežala tudi teta Petunija in Dudley, je stric zaloputnil vrata. Slišali so, da pisma še vedno frčijo skozi dimnik in se odbijajo od sten in tal.

"Zdaj imam pa dovolj," je poskušal povsem mirno reci stric, obenem pa si je ruval velike šope brkov. "Pet minut časa vam dam, da se pripravite, potem pa gremo. Samo nekaj za preobleč vzemite, pa brez besed!" Ker mu je manjkalo že pol brkov, je bil videti tako nevaren, da si nihče ni upal ugovarjati. čez deset minut so končno odpulili deske z vrat, stekli so v avto in zdrveli proti avtocesti. Dudley je cmihal na zadnjem sedežu. Oče ga je namreč oklofutal, ker je na vsak način hotel s sabo vzeti tudi televizor, video in računalnik. Vozili so se. In vozili. Celo teta si ni upala vprašati, kam gredo. Vsake toliko časa je stric ostro zavil in nekaj časa peljal v nasprotno smer.

"Otresimo se zasledovalcev, otresimo se jih," je mrmral pri tem. Ves dan se niso ustavili niti toliko, da bi kaj pojedli in popili. Zvečer je Dudley tulil kot volk. Takšnega dne ni doživel še nikoli. Bil je lačen, zamudil je pet oddaj, ki jih je vedno gledal in še nikoli ni bil prisiljen tako dolgo zdržati, ne da bi na računalniku razstrelil kakšnega vesoljca.

Stric je končno ustavil pred zanikrnim hotelom v industrijski četrti velemesta. Dudleyju in Harryju je dodelil sobo z dvojno posteljo in vlažnimi, plesnivimi rjuhami. Dudley je takoj zasmrčal, Harry pa ni mogel spati. Sedel je na okensko polico, opazoval luči avtomobilov, ki so vozili mimo, in tuhtal.

Naslednje jutro so za zajtrk jedli postane koruzne kosmiče, na toast pa so mazali hladno paradižnikovo mezgo iz pločevinke. Ko je k njihovi mizi prišla lastnica hotela, so ravno pojedli.

"Oprostite, je kdo izmed vas Harry Potter? Vsaj sto takih pisem ga čaka v recepciji."

Pokazala jim je pismo, na katerem je z zelenim črnilom pisalo:

Harry Potter

Soba 17

Hotel Veličastni razgled

Cokeworth



Harry je že stegnil roko po pismu, pa ga je stric grobo krcnil po prstih. Lastnica hotela je osupnila.

"Jaz jih bom vzel," je rekel stric, hitro vstal in stopil z njo do recepcije.

"Ne bi bilo bolje, če bi šli domov, dragi!" je teta pohlevno predlagala možu. Stric jo je preslišal. Nihče ni vedel, kaj natančno išče. Zapeljal je na sredo gozda, izstopil in pogledal naokrog. Zmajal je z glavo, spet sedel v avto in peljal naprej. To se je ponovilo na sredi pravkar zoranega polja, na pol poti prek velikega visečega mostu in na vrhu večnadstropne parkirne hiše.

"Očiju se je zmešalo, a ne?" je Dudley pozno popoldne topo vprašal teto Petunijo. Stric je parkiral na obali, jih zaklenil v avto in izginil. Začelo je deževati. Dudley je smrkal.

"Ponedeljek je," je godrnjal. "Danes zvečer je na sporedu Veliki Humberto. Pojdimo nekam, kjer imajo televizor."

Ponedeljek. Harry se je nečesa spomnil. če je res ponedeljek - in Dudley je zaradi televizijskega programa vedno vedel, kateri dan je - je jutri pomemben dan. Harryjev enajsti rojstni dan. Njegovi rojstni dnevi sicer niso bili ravno zabavni. Lansko leto so mu Dursleyjevi podarili obešalnik in par stričevih starih nogavic. Ampak vseeno; enajstega rojstnega dneva nimaš vsak dan. Stric se je vrnil in smehljal se je. S sabo je prinesel dolg in ozek zavitek. Ko ga je teta vprašala, kaj je v njem, ji ni odgovoril.

"Našel sem pravi kraj!" je vzkliknil. "Pridite, vsi ven!"

Zunaj je bilo mrzlo. Stric je kazal na veliko skalo, ki je štrlela iz morja. Na njej je stala uborna koca, v kateri nedvomno ni bilo televizorja. "Za ponoči napovedujejo nevihto!" je veselo rekel stric in si mel roke.

"Ta gospod pa je tako prijazen, da nam bo posodil čoln!"

K njim je prišepal starček brez zob in jim z zlobnim nasmeškom pokazal čoln, ki se je pozibaval na jekleno sivem morju.

"Zalogo hrane že imam," je rekel stric, "zato se kar vkrcajmo."

V čolnu jih je strašno zeblo. Dež jim je tekel za vrat, vlažen veter pa jih je bičal v obraz. Zdelo se jim je, da so do skale veslali cele ure. Ko so končno prispeli, jih je stric prek spolzkih skal gnal navzgor v kočo. Znotraj je bila koliba še bolj grozna kot od zunaj. V njej je močno zaudarjalo po morski travi, veter je žvižgal skozi razpoke v lesenih stenah, ognjišče pa je bilo vlažno in prazno. Koca je imela le dva prostora.

Izkazalo se je, da so zaloge hrane, o katerih je govoril stric, bolj borne. Za vsakega je imel samo vrečko čipsa in banano. Poskusil je zakuriti, ampak plastične vrečke od čipsa so se samo smodile in se zgubale.

"Zdaj bi nam tista pisma prišla prav, kaj?" se je veselo zasmejal stric.

Zelo dobre volje je bil. Očitno je bil prepričan, da jih tu pisma ne bodo našla. Harry se je moral natihem strinjati z njim, vendar ga to ni niti najmanj razveselilo. Ko je padla noč, se je obljubljena nevihta res razdivjala okoli njih. Pena visokih valov je brizgala ob stene koče in divji veter je tresel umazana okna. Teta je v drugi sobi našla nekaj plesnivih odej in z njimi Dudleyju postlala na zofi, obžrti od moljev. S stričem sta šla spat na grudasto posteljo v sosednjem prostoru, Harryja pa sta pustila pri Dudleyju. Dala sta mu najtanjšo in najbolj raztrgano odejo in ni mu ostalo drugega, kot da se uleže na tla in se zvije pod njo.

Nevihta je ponoči divjala vse močneje. Harry ni mogel spati. Tresel se je in se poskušal na trdih tleh čimbolj udobno namestiti. V želodcu mu je krulilo. Vedno glasnejše grmenje je preglasilo Dudleyjevo smrčanje. Njegovo debelo zapestje je viselo prek roba zofe in ročna ura, ki se je ponoči svetila, je kazala deset do polnoči. Harry je odšteval minute do svojega rojstnega dne in se spraševal, če se bodo Dursleyjevi sploh spomnili nanj. Le kje je zdaj tisti, ki mu pošilja pisma? Še pet minut. Nekaj je zaškripalo. Harry je upal, da jim streha ne bo padla na glavo. Zakaj pa ne, potem bi mu bilo topleje. Še štiri minute. Ko se vrnejo, bo mogoče hiša tako polna pisem, da bo le prišel do enega.

Še tri minute. Mar morje tako močno udarja ob skale? In (še dve minuti) od kod ti čudni hreščeči zvoki? Se kamni krušijo od skal in padajo v morje? Samo še minuta in imel bo enajst let. Trideset sekund... dvajset... deset... devet... Kaj, ko bi zbudil Dudleyja? Samo zato, da bi ga razjezil. Tri... dve... ena... Buuum. Vsa koča se je stresla in Harry se je nemudoma vzravnal ter pogledal proti vratom. Nekdo je trkal.





četrto poglavje





Veliki ključar


Buuum. Kdorkoli je bil pred vrati, je moral biti silno močan. Dudley se je prestrašeno zbudil.

"Kje je tank?" je neumno vprašal. Za njunim hrbtom je nekaj zaropotalo in stric Vernon je pritekel v sobo. V rokah je imel puško. To je bilo torej v tistem dolgem, ozkem zavitku, ki ga je prinesel s sabo.

"Kdo je?" je zavpil. "Svarim vas, oborožen sem!" Sledila je tišina, nato pa... Tresk! Vrata so se vdala pod neznanskim udarčem, zletela so s tečajev in z oglušujočim pokom treščila na tla.

Na pragu je stal orjaški človek. Obraz so mu skoraj popolnoma zakrivali kodrasti lasje in divja, skuštrana brada. Skozi goščavo prepletenih las in dlak pa so se mu oči svetile kot dva črna hrošča. Velikan se je prerinil skozi podboj v kočo. Sklonil se je, pobral vrata in jih z lahkoto nataknil nazaj na tečaje. Besnenje nevihte se je nekoliko umirilo. Obrnil se je in si vse ogledal.

"Mate morebiti eno šalco čaja? Vožnja je bila sila zoprna." Stopil je k zofi, k Dudleyju, ki je otrpnil od groze.

"Bi mi dal mejčken prostora?" mu je rekel. Dudley je zacvilil in se skril za mamo, ki se je prestrašeno prihulila za strica.

"Aha, tukej si, Harry!" se je razveselil orjak.

Harry se je zazrl v divji, temačen in nenavaden obraz ter opazil, da se mu črni očesi smehljata.

"Nazadnje, ko sem te videl, si bil še čisto mejhen," je nadaljeval velikan. "Zelo si podoben atiju, Učke imaš pa čisto po mamici."

Iz stričevih ust se je najprej izvilo čudno hripanje, nato pa se je odkašljal in začel: "Zahtevam, da takoj odidete, gospod!" Še enkrat se je odkašljal in že manj gotovo nadaljeval: "Sicer bom z vami ravnal kot bi z vsakim vlomilcem."

"Kakšen zopern sitnež," je zmajal z glavo velikan. Stegnil se je prek zofe in mu potegnil puško iz rok. Njeno cev je zavozljal s tako lahkoto, kot bi bila elastična, potem pa jo je vrgel v kot. Iz stričevih ust so se spet izvili čudni zvoki. Tokrat takšni, kakršne spusti miš, če ji kdo stopi na rep.

"No, Harry," je nadaljeval velikan in družini Dursley obrnil hrbet, "vse narboljše za rojsten dan. Nekej imam zate. Mugoče sem jo mejčkeno posedel, ampak okus bo pa vseeno imela ta prav."

Iz notranjega žepa črnega površnika je potegnil nekoliko pomendrano škatlo. Harry jo je s tresočimi prsti odprl. V njej je bila velika čokoladna torta, na kateri je z zelenimi črkami pisalo Vse najboljše, Harry. Harry je pogledal velikana. Hotel se mu je zahvaliti, pa so se mu besede nekje na poti do ust izgubile. Skupaj je spravil samo: "Kdo ste?"

Velikan se je nasmehnil. "Sej res, nisem se predstavil. Hagrid Ruralus, ključar in oskrbnik na Bradavičarki."

Ponudil mu je svojo gromozansko dlan in ker je bila Harryjeva v primerjavi z njegovo tako majhna, mu je stresel kar celo roko. "Kaj je zdej s tistmu čajem?" je vprašal in si pomel dlani. "če imate kej močnejšiga, pa tudi nimam nič proti."

Njegove oči so obstale na kaminu, v katerem so bile le zgubane vrečke čipsa. Namrdnil se je, nato pa počepnil k ognjišču. Nihče ni mogel videti, kaj locne, a ko se je kmalu spet vzravnal, je v kaminu gorel močan ogenj, ki je vlažno kočo napolnil s plapolajočo svetlobo. Harryja je preplavila toplota, da je imel občutek, kot bi se potopil v kad tople vode.

Velikan je sedel na zofo, ki je zaškripala pod njegovo težo. Iz žepov je začel vleci najrazličnejše stvari: bakren kotliček, zavitek klobasic, grebljico, čajnik, nekaj okrušenih skodelic in steklenico, polno tekočine jantarjeve barve. Preden se je lotil kuhanja čaja, je iz nje napravil požirek. Ko je voda za čaj zavrela, se je posvetil še klobasicam. Kmalu je bila koca polna vonja po hrani. Medtem ko si je velikan dal opravka, nihče ni rekel niti besede. Ko pa je iznad ognja z grebljico zbezal šest debelih, sočnih in nekoliko zažganih klobasic, se je Dudley nevede obliznil. Stric ga je rezko posvaril: "Ne dotakni se ničesar, kar ti ponudi, Dudley."

Velikan se je mračno nasmehnil. "Tacega obilnega pujska ni treba več pitat, Dursley, ne skrbi." Klobasice je podal Harryju. Ta ni še nikoli jedel česa tako dobrega!

A vseeno ni mogel odvrniti oči od velikana. Ko je postalo jasno, da mu nihče ne bo ničesar razložil, je le vprašal: "Oprostite, ampak še zdaj ne vem, kdo ste."

Velikan je napravil požirek čaja in si z rokavom obrisal usta. "Vsi mi pravijo Hagrid," je rekel. "In kot sem že rekel, sem ključar na Bradavičarki... Sej ti je ime Bradavičarka že kdaj prišlo na ušesa, a ne?" "Em, ne," je rekel Harry. Hagrida bi skoraj pobralo. "Oprostite," je hitro dodal Harry.

"Oprostite?!" je zanorel Hagrid in se obrnil k Dursleyjevim, ki so se stisnili v kot. "Teh bi se morali oproščat! Vem, de nisi dobil mojih pisem, ampak de ti niti za Bradavičarko niso povedali! Se nisi nobenkrat vprašal, kje sta se tvoja dva starša vsega naučila?"

"Vsega česa?" je vprašal Harry.

"Vsega česa?" je zagrmel Hagrid. "Kuga pa je zdej to?!" Skočil je na noge in vsa koca se je tresla od njegovega besa. Dursleyi so se sploščili ob steno.

"Menda ne boste rekli," je preteče začel, "de fant nima najmanšiga pojma... od pojma?!"

Harryju se je zdelo, da gre vse to že predaleč. Nenazadnje je hodil v šolo in ocen niti ni imel tako slabih.

"Tako neumen pa tudi nisem," je rekel. "Matematika mi gre še kar v redu."

Hagrid je samo zamahnil z roko in rekel: "O našemu svetu, to sem hotel rečt. O tvojemu svetu. Mojemu svetu. Svetu tvojih staršev."

"O kakšnemu svetu?"

Videti je bilo, da bo Hagrida vsak trenutek razneslo. "Dursley!" je njegov glas odmeval po mali koci. Stric, ki je postal zelo bled, je spravil iz sebe samo: "Mimblvimbl." Hagrid se je divje obrnil k Harryju: "Ampak za mami in očija pa menda veš," je rekel. "Sej sta slavna. Ti si slaven." "Kaj? Moja... moja mami in oči, da sta bila slavna?"

"Na veš... čisto nič na veš..." Hagrid se je prijel za glavo in začudeno zijal v Harryja. "Niti tega na veš, kdo si?" je končno vprašal. Stricu se je nenadoma povrnil dar govora.

"Nehajte!" je ukazal. "Takoj nehajte! Prepovedujem vam, da bi mu povedali karkoli!"

Še pogumnejši mož, kot je bil Vernon Dursley, bi vztrepetal, tako besno ga je tedaj pogledal Hagrid; ko je spregovoril, je ob vsakem zlogu zrak vzdrhtel od besa.

"Nič mu niste povedali? Niti tistiga, kar mu je Dumbledore v pismo zapisal? Sej sem bil zraven! Videl sem, kuko je pismo pustil pri fantu! Vsa ta leta ste to skrivali pred njim?"

"Kaj so skrivali pred mano?" je vprašal Harry.

"Nehajte! Prepovedujem vam!" je prestrašeno zavpil stric. Teta je od groze hlastala za zrakom.

"Ah, poprat se pejta, obadva," je Hagrid zamahnil z roko. "Harry, čarovnik si."

"Kaj sem?" je osupnil Harry.

"Čarovnik, kaj pa drucga," je ponovil Hagrid in sedel na zofo, ki je zastokala še bolj milo kot prejšnjič. "In to frdamano dober, bi rekel, samo če boš priden v šoli. Ob takih starših, kot sta bila tvoja dva, bi bilo kar čudno, če ne bi bil. No, preberi si tale pismo, je že skrajen cajt." Harry je nazadnje le iztegnil roko in vzel rumenkasto ovojnico, na kateri je s smaragdno zelenim črnilom pisalo:



Harry Potter

tla

koča na skali morje



Odprl jo je in prebral:



Bradavičarska akademija za čarovnike in darovnice

Ravnatelj: Albus Dumbledore (čarovnik reda Merlinovega, l.r., veliki čarodej, glavar duhov, vrhovni bunkljemir, predsednik mednarodne zveze čarovnikov)

Dragi Harry!

Z veseljem ti sporočam, da smo te sprejeli na Bradavičarsko akademijo za čarovnike in darovnice. Temu sporočilu prilagam seznam šolskih potrebščin in knjig, ki jih boš potreboval. Prvi semester se začne 1. septembra. Tvoja sova mora prispeti najpozneje do 30. avgusta.



Lep pozdrav,

Minerva McHudurra pomočnica ravnatelja



V Harryjevi glavi so vprašanja eksplodirala kot ognjemet in ni se mogel odločiti, kaj naj Hagrida najprej vpraša. čez nekaj minut je zajecljal: "Kaj pomeni, da mora moja sova prispeti najpozneje do tridesetega avgusta?"

"Madoniš, sej res," je rekel Hagrid in se z dlanjo silovito usekal po čelu. Takšen udarec bi gotovo podrl krepkega konja, Hagridu pa seveda ni bilo nič. Spet je segel v enega izmed mnogih notranjih žepov površnika in ven privlekel sovo - pravo, živo, resda pa tudi precej razmršeno sovo. Iz drugega žepa je potegnil dolgo pero in zvitek pergamenta. Z jezikom med zobmi je nakracal sporočilo, ki ga je Harry hitro prebral:



Lubi guspot Dumbledore!

Hariju sm dau negou pism. Jutri ga peljem kupiti use zadeve. Vreme je ubupn. Upam de ste pri zdravju.

Hagrit.



Sporočilo je zvil, nato pa ga je pomolil sovi. Ta ga je zgrabila s kljunom in Hagrid jo je odnesel do vrat ter jo vrgel v nevihto. Nato je mirno sedel nazaj na zofo, kot da to s sovo ni bilo nič bolj nenavadno od telefonskega pogovora. Harry je ugotovil, da ima odprta usta, zato jih je hitro zaprl.

"Kje sva ostala?" je vprašal Hagrid. V tistem trenutku se je oglasil stric Vernon. Še vedno je bil bled ko smrt, a jeza je očitno premagala strah.

"Nikamor ne gre," je rekel. Hagrid se je samo namrdnil.

"Bi rad videl, kuko bi ga ustavil takle bunkelj, koker si ti." "Takle kaj?" je radovedno vprašal Harry.

"Bunkelj," je odgovoril Hagrid. "Tuko pravimo ljudem, ki nimajo pojma o čarovnijah. In en velik revež si, de si mogu odraščat pri ta narvečjih bunkeljnih, kar jih poznam."

"Ko sva začela skrbeti zanj, sva prisegla, da s temi neumnostmi ne bo imel nobenega opravka," je rekel stric Vernon. "Prisegla sva, da bova zatrla vsako kal te nevarne neumnosti! čarovnik! Pa kaj še!" "Torej sta vedela?" je vprašal Harry. "Vedela sta, da sem čarovnik?" "Vedela?" je nenadoma zavreščala teta. "Vedela? Seveda sva! Kako ne bi bil, če je bila moja nemogoča sestra to, kar je pač bila? O, seveda, tudi ona je dobila takšno pismo, potem pa izginila na tisto akademijo. Med vsakimi počitnicami je prišla domov s polnimi žepi žabjega mresta in čarala. čajne skodelice je spremenila v podgane! Samo jaz sem vedela, kaj je v resnici: izrodek! Oče in mama pa sta bila čisto zaslepljena. Celo ponosna sta bila, da imamo v družini coprnico!"

Ustavila se je, krepko zajela sapo, nato pa se je spet zagnala. Očitno ji je to že dolga leta ležalo na duši.

"Potem je v šoli spoznala tistega Potterja, poročila se je z njim in šla od doma. Ko si se jima rodil ti, mi je bilo jasno, da si popolnoma enak, prav tako čuden, prav tako nenormalen. Nič čudnega, da je nazadnje z možem in s hišo vred zletela v zrak, tebe pa naprtila nama."

Harry je čisto prebledel. Komaj je zmogel reci: "Zletela v zrak?

Rekla sta mi, da sta umrla v prometni nesreči!"

"Prometni nesreči!" Je zarjovel Hagrid in tako jezno poskočil,

da so se Dursleyji spet stisnili k steni. "De bi Lily in Jamesa pobralo v prometni nesreči! Nemogoče! Kakšna nesramnost! Škandal! De se samemu Harryju Potterju niti sanja ne, kuko je bilo z njim, pa vsak otrok v našmu svetu pozna njegov ime!"

"Ampak zakaj? Kaj se je zgodilo?" je Harry prosil za pojasnilo. Jeza je počasi izginila s Hagridovega obraza.

"Tole bo pa še hec," je rekel z globokim, zaskrbljenim glasom. "Guspod Dumbledore me je opozoril, de te bo težko zbezat iz njihovih krempeljnov. Nisem si pa mislil, de ne boš vedel skorejde nič."

Grdo je ošinil družino Dursley.

"Ta narbolje bo, če veš, kolikor ti luhko povem. Vsega ti sevede na morem, dosti je tudi meni neznaniga..."

Sedel je, nekaj sekund zrl v ogenj, nato pa začel pripovedovati: "Vse skupej se je začelo zaradi... Ime mu je... Ampak to je res nemogoče, de niti njegoviga imena ne veš. Vsi v našemu svetu ga poznajo..."

"Koga?"

"Hja, če le morem, njegoviga imena ne izgovarjam. Noben ga noče."

"Zakaj?"

"Še zmerej nas je strah. Kuko je to težko razložit. No, bil je en čarovnik, ki se je... pokvaril. Zelo pokvarjen je postal. Še bolj pokvarjen. Bolj kot bolj. Ime mu je bilo..."

Debelo je pogoltnil, imena pa vseeno ni mogel izreci.

"Bi ime lahko napisal?" je predlagal Harry.

"Rajši ne, bi bilo še huje. Ga bom kar povedal. Mrlakenstein." Stresel se je. "Ta ime od mene ne boš več slišal. No, ene dvejset let nazaj je začel iskat ljudi, ki bi sodelovali z njim. In jih je tudi dobil. Eni so se ga samo bali, drugi so hoteli moč in te je imel, kolikor si jo hotel. Težki časi, Harry. Nisi vedel komu zaupati, vsacega neznaniga čarovnika in čarovnice si se izogibal... Strašne reči so se zgodile in zmerej močnejši je bil. Sevede, vsi se mu niso uklonili in ene je zato ubil. Grozno. Bradavičarka je bila eden redkih varnih krajov. Ziher zato, ker je Dubledore edini, ki se ga je Sej Veš Kdo bal. Šole se ni upal napasti.

Tvoja mami in oči sta bila ena narbolših čarovnikov, kar sem jih poznal. Sej sta bila svojcajt narbolša v svojemu letniku na Bradavičarki! Zato tudi nikomer ni cist jasno, zakuga jih Sej Veš Kdo ni pridobil na svojo stran že zdavnej prej... Morebit je vedel, de sta preveč blizu Dumbledoreju in nočeta imet opravka z mračnimi silami. Morebit je menil, da ju luhko vseeno prepriča... Morebit pa se jih je hotel samo znebit. Ve se samo to, da se je pred desetimi leti prikazal v vasi, kjer ste živeli. Noč čarovnic je bila in ti si bil eno leto star. Pršel je v vašo hišo in... in..."

Nenadoma je iz žepa potegnil rjuho s pikami in se useknil vanjo. Rjuha je bila videti že precej umazana, vanjo pa je zatrobil, kot bi imel namesto nosu gasilsko trobljo.

"Se oproščam," je rekel. "Ampak tuko je žalostno... Tvojo mami in očija sem poznal in ni jih bilo bolj prijaznih človekov... Kokerkoli... Sej Veš Kdo jih je ubil. In potlej - to je pa še ta narbol skrivnostno – potlej je hotel ubiti še tebe. Morebit ni maral stvari opraviti napol, morebit pa je takrat prišel že tako daleč, da je enostavno rad ubijal. Pa te ni mogel. Se nisi nikoli vprašal, od kod ti znamenje, ki ga imaš na čelu? To ni kar tuko ena brazgotina. Take brazgotine ostanejo, če se te dotakne mogočna zla čarovnija. Tvojo mami je spravila v krtovo deželo, očija tudi, pa še hišo je podrla. Tebi pa ni mogel nič in zato si slaven. Če je hotel koga ubiti, ta ni preživel. Nobeden razen tebe, pa je pobil ene narbolših čarovnikov in čarovnic tistega cajta - oba McKinnona, Bonsa, celo familijo Prewett in še druge. Pri temu, da si priživel, pa si bil samo dojenček."

Harryju so se vračali boleči spomini. Ko je Hagrid končal s pripovedjo, se je spet spomnil tistega zelenega bliska, a še jasneje kot kdajkoli prej. Prvič v življenju se je spomnil še nečesa drugega hladnega, krutega smeha. Hagrid ga je žalostno opazoval.

"Sam sem te odnesel iz podrtije, na Dumbledorejov ukaz. Prinesel sem te k temle..."

"Same neumnosti," ga je prekinil stric. Harry, ki je pozabil, da je zraven tudi vsa družina Dursley, se je zdrznil od strahu. Stric je spet zbral ves svoj pogum. Harryja je grdo pogledal in stisnil pesti. "Dobro me poslušaj, fant," je rekel zaničljivo. "Priznam, da je v tebi nekaj čudnega. Ampak to se da z nekaj krepkimi udarci nemudoma izbiti iz tebe. Kar se tiče tvojih staršev pa tudi ne morem zanikati, da sta bila huda čudaka. Po mojem nam je vsem veliko lepše, odkar sta umrla. Saj sta sama prosila za to. Zapletla sta se s tisto čarovniško sodrgo in meni je bilo od nekdaj jasno, da se to zanju ne bo dobro končalo..."

V tistem trenutku je Hagrid skočil z zofe in izpod plašča potegnil star, zmahan rožnat dežnik. Kot meč ga je uperil v strica in rekel: "Svarim te, Dursley. Svarim te, še eno besedo.."

Ker se je ustrašil, da ga bo bradati velikan napičil na dežnik, je stricu pogum spet upadel; stisnil se je k steni in utihnil.

"Tuko je že bolje," je pokimal Hagrid in spet sedel na zofo, ki se je posedla vse do tal.

Harryju pa se je po glavi še vedno podilo na stotine vprašanj. "Ampak, kaj se je zgodilo z Mrla... Oprosti, s Saj Veš Kom?"

"Dober vprašanje. Izginil je. Od tiste noči, ko te je hotel ubiti, ga ni nobeden več videl. Zato si še bolj slaven. Prav to je narvečja skrivnost... Vse močnejši je postajal - zakuga je potlej izginil?"

"Eni pravijo, de ga je pobralo. Frataprata, če mene vprašaš. Po mojem v njem ni bilo zadosti človeškiga, de bi lahko umrl. Drugi pravijo, de se še zmerej nekje skriva in čaka na ta pravi moment. Ampak tudi to ne verjamem. Ljudje, kateri so bili na njegovi strani, so peršli k nam. Eni so bili, kot bi se zbudili. Ne bi rekel, de bi se, če bi bil Saj Veš Kdo še zmerej živ. Večina nas je mnenja, de ni ne mrtev ne živ in de je izgubil vso moč. Prešibek je za živeti, umreti pa ne more. Nekej v tebi je zlomilo njegovo moč. Nekej, s čimer ni računal. Na vem, kaj, pa tudi nobeden drug ne ve. Ampak to nekej bi ga skorej fentalo."

Hagrid ga je gledal in iz njegovih oči sta sijala toplina in spoštovanje. Harry pa je bil prepričan, da je prišlo do strašne pomote. Čarovnik? On? Nemogoče. Vse življenje je bil samo Dudleyjeva živa igrača in tisti, na katerega sta stric in teta vedno lahko stresla jezo. če bi bil čarovnik, bi ju vsakič, ko sta ga zaklenila v shrambo, spremenil v krastače. Kako je mogoče, da je Dudley z njim vedno delal kot z nogometno žogo, če je nekoč porazil največjega čarodeja na svetu?

"Hagrid," je rekel tiho, "po mojem si se zmotil. čarovnik gotovo nisem." Na njegovo presenečenje se je Hagrid samo nasmehnil.

"De nisi čarovnik, a? Se okoli tebe ni nikoli zgodilo nič nenavadniga? Pa če si bil prestrašen ali jezen?"

Harry se je zazrl v ogenj. Saj res... Vse nenavadne stvari, ki so tako razbesnele strica in teto, so se zgodile, kadar se je prestrašil ali razjezil... Ko ga je preganjala Dudleyjeva tolpa, se je nekako znašel na strehi... Ko se je bal nemarno postrižen iti v šolo, so mu lasje spet zrasli... In ko ga je Dudley v živalskem vrtu porinil po tleh... Se mu je takrat maščeval, ne da bi se tega sploh zavedal? Je on spustil kačo nadenj? Spet je pogledal Hagrida in se mu nasmehnil.

"No, evo," mu je Hagrid vrnil nasmeh. "Harry Potter, de ni čarovnik?

Boš že še videl. Na Bradavičarki boš ratal prava legenda." Ampak stric se ni vdal tako zlahka.

"Povedal sem že, da ne gre nikamor!" je vzkliknil. "Vpisali smo ga na normalno srednjo šolo in hvaležen naj nam bo. Tista pisma sem prebral in cel kup neumnosti bi potreboval - knjige urokov in čarobne palice in..." "če hoče iti, ga takle velik bunkelj, koker si ti, že ne bo ustavil," je preteče rekel Hagrid. "De bi sinu Lily in Jamesa Potterja branil pot na Bradavičarko? Sej si nor. Na akademiji ga čakajo že, odkar se je rodil. In to je ta narboljša čarovniška šola na svetu. Za spremembo bo z mularijo svoje sorte in Bradavičarka ima zdej narboljšega ravnatelja vseh cajtov, Albusa Dumbled..."

"Ne mislim plačevati za to, da ga bo neki stari norec učil čarovniških trikov!" je zavpil stric.

Končno je šel predaleč. Hagrid je zgrabil dežnik in ga dvignil nad glavo. "Nikdar več," je zarjovel, "vpričo mene ne žali guspoda Dumbledoreja!" Dežnik je nato zavihtel navzdol in ga uperil v Dudleyja. Počilo je, iz konice dežnika je švignila vijoličasta svetloba, trenutek zatem pa se je po sobi razleglo rezko cviljenje. Dudley je poskakoval naokrog, z rokama pa se je držal za svojo debelo zadnjico in vpil od bolečin. Ko jim je končno obrnil hrbet, je Harry opazil, da iz Dudleyjevih hlač kuka zavit prašičji repek.

Stric Vernon je teto in Dudleyja hitro potegnil v drugo sobo, še enkrat preplašeno pogledal Hagrida, potem pa zaloputnil vrata. Hagrid je pogledal dežnik in se počehljal po bradi.

"Ne bi se smel razjeziti," je skesano rekel, "ampak sej mi tuko in tuko ni uspelo. Hotel sem iz njega narediti prešiča, pa je bil očitno že tak pujs, de ni bilo več dosti spremeniti."

Izpod gostih obrvi je prihuljeno ošinil Harryja. "Bil bi ti hvaležen, če tega na Bradavičarki ne bi nikomer omenil," je rekel. "čarati provzaprov ne bi smel. Dovoljeno mi je bilo samo toliko, da sem te iztavhal, pisma spravil do tebe in take reci... To je bil tudi en od razlogov, de sem prosil, če te grem luhko jaz iskati." "Zakaj ne smeš čarati?" je vprašal Harry.

"Hja, no... Tudi jaz sem hodil na Bradavičarko, ampak... ven so me vrgli, če naj povem po pravici. V tretjem letniku. Zlomili so mi čarobno palico in vse to. Ampak Dumbledore mi je dovolil, da ostanem za oskrbnika. Res je en fejst dedec."

"Zakaj so te izključili?"

"Madoniš, kuko je že pozno. Jutri imava toliko za narediti," je glasno rekel Hagrid. "V mesto morava po tvoje knjige in vse ta drugo."

Slekel je debeli črni plašč in ga vrgel Harryju.

"Kar s tem se pokrij," je rekel. "Pa ne meni se, če majčkeno miga. Znabiti, de imam v enem od žepov še nekej polhov."





Peto poglavje





Prečna ulica


Harry se je naslednje jutro zbudil zgodaj. čeprav je skozi zaprte veke začutil sončno svetlobo, jih ni hotel odpreti.

"Vse sem samo sanjal," si je dopovedoval. "Sanjal sem, da je pome prišel orjaški Hagrid in me bo odpeljal na šolo za čarovnike. Ko bom odprl oči, bom zagledal shrambo."

Zaslišal je glasno trkanje.

"To pa je teta Petunija, ki trka na vrata," je pomislil in še zadnji upi so se mu razblinili. A še vedno ni odprl oči. Sanje so bile tako lepe.

Trkanje pa ni ponehalo.

"Ja, ja," je zamomljal Harry. "Saj bom vstal."

Sedel je in z njega je zdrsnil Hagridov težki plašč. Koca je bila polna sončne svetlobe, nevihte je bilo konec in Hagrid je spal na zofi, ki se je končno vdala pod njegovo težo. Zunaj, na okenski polici, je stala sova, ki je s kremplji trkala po steklu. V kljunu je držala časopis. Harry je skočil na noge. Počutil se je, kot bi se v njem napihoval velik balon veselja. Stopil je naravnost k oknu in ga odprl. Sova je švignila noter in odvrgla časopis na Hagrida, ki pa se ni zbudil. Ptica je nato pristala na tleh in napadla Hagridov plašč.

"Nehaj."

Harry je zamahnil z roko proti njej, da bi jo odgnal od plašča. Sova pa je s kljunom divje kavsnila po njej, nato pa se je spet lotila plašča.

"Hagrid!" je zaklical Harry. "Prišla je sova in..."

"Plačej ji," je zamomljal Hagrid.

"Kaj?"

"Denar za dostavo cajtenga hoče. Pobrskej po žepah."

Hagridovega plašča so bili sami žepi. Polni so bili ključev, nabojev za šibrovko, sukanca, pepermintovih bombonov, čajnih vrečk... Končno je Harry našel za pest čudnega drobiža. "Dej ji pet firičev," je zazehal Hagrid.

"Firičev?"

"To so ta mali bronasti kovanci."

Harry je naštel pet bronastih kovancev in sova je stegnila nogo. Nanjo je imela privezan usnjen mošnjiček in očitno je kazala, naj ji da denar vanj. Ko je opravil, je sova zletela skozi odprto okno. Hagrid je glasno zazehal, sedel in se pretegnil.

"Zdej pa morava iti, Harry. Veliko imava danes za opraviti. Do Londona morava, v nabavo knjig in drugih reci za v šolo."

Harry si je ogledoval čarovniške kovance. Ravnokar se je domislil nečesa, kar je prebodlo balon veselja v njem.

"Em, Hagrid?"

"Mja?" je zamomljal Hagrid, ki si je obuval ogromne škornje. "Sam nimam denarja, strica si pa včeraj slišal. Rekel je, da ne bo plačeval za tako šolo."

"Nej te to ne skrbi," je Hagrid zamahnil z roko. Nato je vstal in se popraskal po glavi. "Menda nisi mnenja, de ti starši niso ničesar zapustili?"

"Ampak, če od hiše ni ostalo nič..."

"Sej zlata nista imela v hiši! Nak, zato greva najprvo h Gringottu. To je čarovniška banka. Pojej eno klobasico, mrzle še bolj teknejo... jaz pa ne bi imel nič proti kosu torte."

"Čarovniki imajo banke?"

"Samo eno. Gringott. Goblini jo imajo na čez."

Harryju je klobasica padla iz rok.

"Goblini?"

"Ja, zato ne bi bil pri zdravi pameti, če bi jo hotel oropati, ti rečem. Z goblini se ni za hecat. Zato je pri Gringottu vse ta narbolj na varnem. Razen, znabiti, de je na Bradavičarki še bolj varno. Provzaprov morem tuko ali tuko h Gringottu. Za Dumbledoreja." Ponosno je napel svoje prsi. "Ponavadi me pošilja po take pomembne reci. Na primer po tebe, pa po kakšno reč iz Gringotta. Ker ve, de mi luhko zaupa, veš. Si vse vzel? No, potlej pa greva."

Harry mu je sledil iz koce. Nebo je bilo zdaj povsem jasno in morje se je bleščalo od sončnih žarkov. čoln, ki ga je najel stric, je bil še vedno tam, le nekaj centimetrov vode je bilo v njem.

"Kako pa si prišel sem?" je vprašal Harry in se oziral za Hagridovim čolnom.

"Priletel sem." "Priletel?"

"Ja, ampak nazaj bova šla pa s temule. Zdej, ko te imam, na smem več čarati."

Sedla sta v čoln in Harry je še vedno zijal v Hagrida. Poskušal si je predstavljati, kako Hagrid leti.

"Bi bilo pa škoda veslati," je rekel Hagrid in ga spet prihuljeno ošinil. "Luhko bi šlo... mejčkeno hitrejše, če tega ne bi omenil nikomer na Bradavičarki."

"Seveda ne bom," je odkimal Harry, ki ga je mikalo, da bi videl, kako se čara. Hagrid je spet privlekel na dan rožnati dežnik, z njim dvakrat previdno udaril po vodi in že sta odbrzela proti obali.

"Zakaj ne bi bil pri zdravi pameti, če bi oropal tisto banko?" je vprašal Harry.

"Zaradi čarovnij in urokov," mu je odgovoril Hagrid in odprl časopis. Medtem ko je preletel naslove, je še naprej razlagal: "Pravijo, de ta narbolj pomembne trezorje merkajo zmaji. Pa tudi zgubiš se lahko. To so tuneli, na stotine milj globoko pod Londonom. Globoko pod podzemsko železnico. če bi ti že kej ratalo suniti, ne bi znal ven in bi te od lakote pobralo."

Harry je tiho razmišljal o tem, medtem ko je Hagrid bral časopis, Preroške novice. Harry je iz izkušenj s stričem vedel, da imajo ljudje med branjem časopisa radi mir. A vseeno je bil na trnih, saj ga še nikoli v življenju ni morilo toliko vprašanj.

"Ministrstvo za čaranje ga že spet lomi," je zamrmral Hagrid in obrnil stran.

"Obstaja tudi ministrstvo za čaranje?" je zinil Harry, še preden se je lahko zadržal.

"Sevede," mu je odvrnil Hagrid. "Dumbledoreja so hoteli za ministra, ampak on ne bi nikder zapustil Bradavičarke. Zato je dobil službo stari Cornelius Schushmaar. Večjiga zmedeta še nisem srečal. Vsak jutro obsipava Dumbledoreja s sovami in ga prosi za nasvete."

"Ampak, kaj pa počne ministrstvo za čaranje?"

"Njihova glavna naloga je, de bunkeljni nimajo pojma, kuga se dogaja za njihovimi hrbti."

"Zakaj?"

"Zakaj? Madoniš, Harry, vsak bi hotel, de ga s čarovnijo rešimo njegovih težav. Nak, je že ta narbolje, de ne vejo za nas."

V tistem trenutku je čoln lahno trčil ob pomol. Hagrid je pospravil časopis in po kamnitih stopnicah sta se odpravila v mesto. Ko sta šla proti železniški postaji, so mimoidoči kar naprej zijali v Hagrida. Harry jih je razumel. Ne samo, da je bil Hagrid dvakrat večji od vseh drugih. Poleg tega je kar naprej kazal na povsem običajne stvari, na primer parkirne ure in govoril: "A vidiš tole, Harry? Kaj vse si bunkeljni ne izmisljo, a?"

"Hagrid," je zasopel Harry, ki je moral teci, da ga je dohajal. "Si rekel, da imajo v Gringottu zmaje?"

"Tuko vsaj pravijo," mu je odvrnil Hagrid. "Ježeš, kuko bi ga tudi jaz rad imel."

"Rad bi imel zmaja?"

"Že od malih nog si ga želim. Pa sva tukej."

Prišla sta na postajo. Do naslednjega vlaka v London je bilo samo še pet minut. Hagrid, ki se ni razumel na ,bunklovski denar', kot ga je imenoval, je izročil bankovce Harryju in ga prosil, naj kupi vozovnici. Na vlaku so še bolj zijali vanju. Hagrid se je komaj stlačil na dva sedeža, poleg tega pa je še pletel. Harryju ni bilo jasno, kaj plete, bilo pa je kanarčkasto rumene barve in veliko kot cirkuški šotor.

"Imaš pismo pri sebi?" ga je vprašal in zraven štel zanke. Harry je iz žepa potegnil pergamentno ovojnico.

"Fino," je rekel Hagrid. "Zraven je seznam vseh reci, katere morava kupiti."

Res je Harry našel v ovojnici še en list, ki ga je prej spregledal. Prebral ga je:

Bradavičarska akademija za čarovnike in čarovnice

Uniforma: Učenci prvih letnikov potrebujejo:

tri navadne delovne plašče (črne),

navaden špičast klobuk (črn) za dnevno rabo,

par zaščitnih rokavic (iz zmajevega usnja ali podobne kakovosti), zimski plašč (črn s srebrnimi zaponkami).

Ne pozabite, da morajo biti na vseh oblačilih učencev njihova imena.

Knjige: Vsi učenci morajo imeti po en izvod naslednjih knjig: Miranda Kragull: čarovniški uroki za prvi letnik

Matbilda Malhaar: Zgodovina čarovništva

Adalbert Kwasallo: Teorija magičnega

Emeric Schalter. Spreminjanje oblike za začetnike Pbyllida Spore: Tisoč čarobnih zelišč in gob Arsenius Mesbey: čarovniški napitki in napoji

Salamander Scamander: Magične živali in njihovi ekosistemi Quentin Trpett: Priročnik za obrambo pred mračnimi silami Druga oprema:

1 čarobna palica

1 čarovniški kotel (iz kositra, standardne velikosti)

1 garnitura steklenih ali kristalnih epruvet

1 teleskop

1 medeninasta tehtnica z utežmi

Učenci morajo prinesti tudi sovo ali mačko ali krastačo.

Starše opozarjamo, da učenci prvih letnikov ne smejo imeti leteče metle!



"Vse to lahko dobiš v Londonu?" se je naglas začudil Harry. "če veš, kje iskati," se je namuznil Hagrid.

Harry še nikoli ni bil v Londonu. Hagrid pa je očitno vedel, kako se pride tja, a ni bil navajen potovati na običajen način. Z glavo je večkrat udaril v strop nizkih prehodov na podzemni železnici, na vlaku pa se je pritoževal, kako majhni so sedeži in kako počasi se vozijo.

"Le kuko bunkeljni zmorejo brez čarovnije," je sopihal, ko sta se vzpenjala po pokvarjenih tekočih stopnicah. Končno sta prišla ven iz podzemske železnice, na prometno ulico, kjer je kar mrgolelo ljudi. Hagrid je bil tako velik, da so se jima raje umikali in se jima ni bilo treba Preveč prerivati. Šla sta mimo knjigarn in glasbenih trgovin, restavracij s hitro pripravljeno hrano in kinematografov. Trgovine, v kateri bi lahko kupil čarobno palico, Harry ni opazil. To je bila povsem običajna ulica, polna čisto navadnih trgovin in ljudi. Je res mogoče, da so pod njegovimi nogami zakopane cele gore zlata? Res obstajajo trgovine s čarovniškimi knjigami in z letečimi metlami? Ali pa je vse to samo slaba šala, ki so mu jo zakuhali Dursleyjevic če Harry ne bi vedel, da nimajo smisla za humor, bi bil prepričan, da je tako. Ampak Hagridu je zaupal, čeprav je bilo vse, kar mu je dotlej povedal, skrajno neverjetno. "Pa sva tukej," je rekel Hagrid in se ustavil. "Pri počenemu kotlu. Zelo znana oštarija."

Od zunaj je bil Poceni kotel videti zanikrn. če Hagrid ne bi pokazal nanj, ga Harry sploh ne bi opazil. Ljudje, ki so hiteli mimo, ga vsekakor niso. Njihovi pogledi so zdrseli od velike knjigarne, ki je stala na eni strani, do glasbene trgovine na drugi. Bilo je, kot da Počenega kotla sploh ne morejo videti. Ampak še preden je to lahko omenil Hagridu, ga je orjak že potisnil noter.

Glede na to, da je bila gostilna znana, je bila zelo temačna in zanemarjena. V kotu so sedele stare ženice in srkale liker. Ena izmed njih je kadila dolgo pipo. Majhen možic s cilindrom se je ob šanku pogovarjal s točajem, ki je bil popolnoma plešast. Ko sta vstopila, je pogovor zamrl. Očitno so vsi poznali Hagrida; nasmehnili so se mu ali mu celo pomahali, točaj pa je segel po kozarec in vprašal: "Kot običajno, Hagrid?"

"Ni cajta, Tom, z Bradavičarke so me poslali po opravkih," je odgovoril Hagrid in s svojo veliko roko potrepljal Harryja po ramenu. Harry se je moral prijeti za šank, da ni padel po tleh.

"Moj bog," je rekel točaj in s pogledom premeril Harryja. "Je to... Je to mogoče?"

Vsi v Počenem kotlu so nenadoma utihnili in otrpnili.

"Kaj takega," je zašepetal stari točaj. "Harry Potter... Kakšna čast." Hitro je stopil izza točajnega pulta in s solznimi očmi segel Harryju v roko.

"Čestitam, gospod Potter, čestitam."

Harry ni vedel, kaj naj reče. Vsi so ga gledali. Starka, ki je kadila pipo, jo je še vedno vlekla, pa čeprav ji je ugasnila. Hagrid je sijal od ponosa. Stoli so zaškripali in v naslednjem trenutku so se vsi v Počenem kotlu želeli rokovati z njim.

"Jaz sem Doris Prizmoda. Ne morem verjeti, da sem vas končno spoznala, gospod Potter."

"Tako sem ponosen, gospod Potter, tako ponosen."

"Vedno sem se hotela rokovati z vami. Tako sem vznemirjena!" "V čast mi je, gospod Potter, v veliko čast. Ime mi je Dedalus. Dedalus Doliyna."

"Vas sem pa že videl!" je vzkliknil Harry, ko je Dedalusu od vznemirjenja padel cilinder z glave. "Enkrat ste se mi priklonili sredi neke trgovine."

"Spomni se me!" je kriknil Dedalus in se ozrl okoli sebe. "Ste slišali? Spomni se me!"

Harry se je rokoval in rokoval; Doris Prizmoda je kar naprej hodila po repete. Končno je k njemu živčno pristopil bledičen mladenič. Desna veka mu je kar naprej trzala.

"Profesor Smottan!" je vzkliknil Hagrid. "Harry, profesor Smottan bo eden tvojih predavateljev."

"P-P-Potter," je zajecljal Smottan in zgrabil Harryjevo roko. "N-ne m-morem p-p-povedati, v kakšno c-čast m-mi je."

"Kaj pa učite, profesor?"

"Ob-obrambo pred m-m-m-mračnimi silami," je zamrmral Smottan, kot da o tem raje ne bi govoril. "P-pa ne, d-da t-ti ta predavanja p-p-potrebuješ." Živčno se je zasmejal. "S-si p-prišel kupit v-vse potrebno za-za-za na B-b-b... akademijo? Tudi j-jaz g-grem po nakupih. I-iščem dve knjigi o v-v-vam-vam-pirjih." Očitno ga je bilo strah že same besede. A drugi niso pustili, da bi jim profesor povsem prevzel Harryja. Nazadnje je Hagrid le preglasil razburjeno klepetanje.

"Morava iti, veliko imava za kupiti. Pejva, Harry."

Doris Prizmoda je še zadnjic Harryju stresla roko, nato pa ga je Hagrid popeljal na majhno, ograjeno in s plevelom zaraščeno dvorišče za gostilno, na katerem so stali smetnjaki. Nasmehnil se mu je.

"Sem ti rekel. Sem ti rekel, de si slaven. Celo profesor Smottan se je kar tresel, ko te je srečal. No, ja, sej zmerej pomalem trepeta."

"Je vedno tako živčen?"

"O, ja. Ubogi fant. Brihten, da je joj in dokler je samo v knjigah tičal, je bilo vse v narboljšem redu. Potlej pa je vzel eno leto študijskiga dopusta, de bi dobil praktične izkušnje. Menda je v črnem gozdu srečal vampirje in padel v kremplje jagi babi. Od takrat ni več prišel k sebi. Boji se svoje študentarije, predmeta, ki ga uči... Na, kje pa je zdej moja marela?"

Vampirji? Jaga baba? Harryju se je kar vrtelo. Hagrid pa je štel opeke v steni za smetnjakom.

"Tri gor, dve desno..." je mrmral. "Tukole. Umakni se, Harry." S konico dežnika je trikrat potrkal po steni.

Stena iz zidakov je zadrhtela, nato pa se je zavela razmikati. Na sredi se je pojavila odprtina, ki je postajala vedno večja. čez trenutek sta že stala pred obokanim prehodom, ki je bil dovolj visok celo za Hagrida. Za njim se je raztezala vegasta in tlakovana ulica.

"Dobrodošel," je rekel Hagrid, "na Prečni ulici."

Nasmehnil se je osuplemu Harryju in stopila sta skozi obok. Harry se je hitro ozrl in videl, kako se je prehod spet spremenil v trdno steno. Sonce je sijalo na kopico lepo zloženih kotlov pred najbližjo trgovino. Ččarovniški kotli vseh vrst - bakreni, medeninasti, kositrni, srebrni, zložljivi in takšni, ki mešajo sami, je pisalo na napisu, ki je visel nad njimi.

"Ja, enega boš rabil," je prikimal Hagrid. "Ampak najprej morava priti do denarja."

Harry si je želel, da bi imel vsaj štiri pare oči. Ko sta šla po ulici, je obračal glavo v vse smeri, da ne bi česa spregledal. Precej obilna gospa, ki je stala pred apoteko, je zmajevala z glavo: "Sedemnajst srpcev za deset gramov zmajevih jetrc. Saj so nori!"

Iz naslednje trgovine, ki je imela zatemnjena okna, se je oglasilo globoko, mehko skovikanje. Harry je prebral napis Eeylopovo sovje gnezdo - prodajamo vse vrste sov - čreslovinaste, rjave, bele in skovirje. Nekaj fantov Harryjevih let je pritiskalo nosove ob okna prodajalne z letečimi metlami. "Glejte," je rekel eden izmed njih, "Nimbus 2000 imajo. To je najhitrejša metla vseh časov." Šla sta mimo trgovine s čarovniškimi oblačili in prodajalne s teleskopi ter čudnimi srebrnimi inštrumenti, ki jih Harry še nikoli ni videl. Videla sta izložbe, v katerih so bili celi sodi netopirskih vranic in jeguljih oči, trgovine z vrtoglavimi skladovnicami čarovniških knjig, peresi in zvitki pergamenta, stekleničkami s čarovnimi napitki, globusi Lune...

"Gringott," je rekel Hagrid.

Prišla sta do snežno bele stavbe, veliko višje od malih trgovinic. Poleg zloščenih bakrenih vrat pa je v škrlatno zlati uniformi stal...

"Ja, to je goblin," mu je tiho potrdil Hagrid, ko sta se mu bližala po stopnicah iz belega kamna. Goblin je bil približno za glavo manjši od Harryja. Imel je temnorjav, bister obraz, kozjo bradico in zelo dolge prste ter stopala. Ko sta vstopila, se jima je priklonil. Nato sta se znašla pred drugimi, srebrnimi vrati, na njih pa je bilo vgravirano:

Vstopi le, pozabi pa nikar, naj ne zvabi te denarja car. Ker kdor jemlje, pa ne služi, kmalu valja se v krvavi luži. če pri nas iščeš zaklad, in ukradel bi ga rad, posvarimo te takoj, ti tat, raje ne prestopi naših vrat.

"Koker sem rekel: moral bi biti nor, de bi jih oropal," je rekel Hagrid.

Ko sta vstopila skozi srebrna vrata, sta se jima priklonila dva goblina in znašla sta se v veliki dvorani, ki je bila vsa v marmorju. Tu je bilo goblinov na stotine. Sedeli so na visokih stolčkih za dolgim pultom, zapisovali, tehtali kovance na bronastih tehtnicah in z lupami pregledovali dragoceno kamenje. Dvorana je imela Preveč vrat, da bi jih preštel in še več goblinov je skoznje vodilo ljudi v dvorano in iz nje. S Hagridom sta se odpravila proti pultu.

"Dober jutro," je Hagrid pozdravil uradnika. "Dvignila bi nekej denarja iz sefa guspoda Harryja Potterja."

"Imate njegov ključ, gospod?"

"Tukej nekje ga imam," je odgovoril Hagrid in začel prazniti žepe na pult. Pri tem se je nekaj plesnivih pasjih piškotov skotalilo iz žepov na goblinovo poslovodsko knjigo. Goblin je zavihal nos. Harry je opazoval njegovega kolega na desni. Ta je tehtal skladovnico rubinov, ki so žareli kot goreči kosi premoga, pa tudi tako veliki so bili.

"Ga že imam," je končno izjavil Hagrid in pomolil goblinu zlat ključek. Goblin si ga je pobliže ogledal.

"Pravi bo," je nato pokimal.

"ln tukej imam še pismo od profesorja Dumbledoreja," je važno rekel Hagrid in napel prsi. "Za tisto reč v trezorju sedemstotrinajst gre." Goblin je pozorno prebral pismo.

"Dobro," je rekel in ga vrnil Hagridu. "Poklical bom nekoga, da vaju pelje v oba trezorja. Kremplack!"

Tudi Kremplack je bil seveda goblin. Ko je Hagrid končno zbasal vse pasje piškote nazaj v žepe, sta mu s Harryjem sledila proti enim izmed stranskih vrat.

"Kaj pa je tista reč v trezorju sedemsto trinajst?" je vprašal Harry.

"Tega ti pa ne morem povedati," je skrivnostno rekel Hagrid. "Pumembna reč, ki mi jo je dal v naročilo sam Dumbledore. Veliko zaupanje mi je s tem izkazal, toliko že luhko rečem."

Kremplack jima je pridržal vrata. Harry, ki je pričakoval spet sam marmor, je bil presenečen. Znašla sta se v ozkem kamnitem hodniku, ki so ga razsvetljevale bakle. Strmo se je spuščal navzdol in po njem so vodile majhne tračnice. Kremplack je zažvižgal in majhen vagonček je pridrvel navzgor po tračnicah. Sedli so vanj - Hagrid z nekaj težavami - in že so se peljali.

Najprej so samo drveli skozi labirint zavitih predorov. Harry si je poskušal zapomniti smer - levo, desno, desno, levo, pri trojnem razcepu naravnost, desno, levo, a kmalu je odnehal. Videti je bilo, da ropotajoči voziček sam ve, kam mora peljati, saj ga Kremplack ni usmerjal. Od mrzlega vetra, ki jim je pihal v obraz, so Harryja pekle oči, a vseeno jih ni zaprl, da ne bi česa zamudil. Na koncu enega izmed odcepov je opazil curek ognja, ki je nenadoma bruhnil v temo. Hitro se je obrnil, mislec, da gre za zmaja, a bil je prepočasen. Hiteli so vse globlje, mimo podzemskega jezera, ob katerem so iz tal in stropa rasli ogromni stalagmiti in stalaktiti.

"Zmeraj pozabim," je Harry poskušal preglasiti ropot vagončka, "kakšna je razlika med stalagmiti in stalaktiti."

"Stalagmiti se pišejo z m," je odsekal Hagrid. "Zdej me rajš ne sprašuj, želodec me matra."

Res je bil videti precej bled. Ko se je vagon končno ustavil pred majhnimi vrati, se je moral nasloniti na steno, da so se mu nehala tresti kolena. Kremplack je odklenil vrata. Ven se je privalil oblak zelenega dima in ko ga je končno razpihalo, je Harry zajel sapo. Za vrati so bili celi kupi zlatih kovancev, pa stolpici srebrnih in gore malih bronastih firičev. "Vse to je tvoje," se je nasmehnil Hagrid.

Vse to je njegovo? Nemogoče. Družina Dursley gotovo ni vedela za ta zaklad, sicer bi mu vse vzeli, še preden bi pomežiknil. Kolikokrat se je stric pritoževal, kako veliko jih Harry stane. In ves ta čas so bili globoko pod Londonom zakopani kupi denarja, ki je čisto njegov. Hagrid mu je pomagal nabasati torbo.

"Zlati kovanci so guldi," je razlagal. "En guld je vreden sedemnajst srebrnih srpcev, en srpec pa devetindvejset firicev. To si komot zapomniš. Tukole, tole bo dost za nekej semestrov, ostalo bova pustila kar v sefu." Obrnil se je h Kremplacku. "Zdej pa v sef sedemsto trinajst, prosim, pa če bi luhko šli mejčkeno bolj počasi ."

"Na hitrost žal ne morem vplivati," je odvrnil Kremplack. Zdaj so se peljali še globlje in še hitreje. Zrak je postajal vse bolj mrzel, ovinki pa vse ostrejši. Ko so drdrali prek podzemne grape, se je Harry nagnil prek stranice vagona. Hotel je videti, kaj se skriva na temnem dnu, a Hagrid je zagodrnjal in ga potegnil za ovratnik nazaj v vagonček. Sef številka sedemsto trinajst ni imel ključavnice.

"Umaknita se," je važno rekel Kremplack. Z enim svojih dolgih prstov je pogladil vrata in ta so se preprosto stopila. "Če bi to poskušal kdorkoli razen goblinov, ki delamo za Gringott, bi ga posesalo skozi vrata in ostal bi ujet v sefu," je povedal.

"Kako pogosto pa preverjate, če je kdo notri?" je vprašal Harry. "Približno enkrat na deset let," je rekel Kremplack in se prav nemarno zarežal.

V tem strogo zavarovanem trezorju je moralo biti nekaj posebnega. Harryja je strašno zanimalo kaj in ko je pokukal vanj, je pričakoval najmanj skladovnico orjaških draguljev. A sef je bil popolnoma prazen. Tako je vsaj mislil, dokler ni na tleh zagledal zanikrnega zavoja. Hagrid ga je pobral in zatlačil globoko v plašč. Harryja je kar razganjalo od radovednosti, a vedel je, da nima smisla spraševati.

"Pejva zdej nazaj v tisti peklenski voziček, pa nič me ne sprašuj nazaj grede, bo ta narbolje, če imam usta zaprta," je godrnjal Hagrid.

Po divji vožnji sta se kmalu znašla pred banko, oblita s sončno svetlobo. Harry kar ni vedel, kam bi najprej stekel s torbo, polno denarja. Ni vedel, koliko funtov bi dobil za en guld. A vseeno mu je bilo jasno, da toliko denarja ni imel še nikoli v življenju. Imel ga je gotovo tudi več, kot ga je kdaj imel Dudley.

"Zdej bi luhko šla po šolsko uniformo," je rekel Hagrid in z glavo pomignil proti trgovini Plašči madam Malkin za vse priložnosti. "Poslušej Harry, bi imel kej proti, če bi skočil na en kozarček v Počeni kotel?

Teli vozički v banki mi grejo karseda na živce." Očitno mu je bilo še vedno malo slabo, zato je Harry ves živčen sam vstopil k Madam Malkin. Lastnica je bila debelušna, nasmejana čarovnica, oblečena v plašč sleznate barve.

"Greš na Bradavičarko, ljubček?" je vprašala, ko je Harry odprl usta. "Vse ti bomo preskrbeli. Pravzaprav ravnokar jemljemo mero nekemu drugemu mlademu možu."

Res je bil v trgovini tudi fant z ozkim, bledim obrazom. Stal je na pručki, druga čarovnica pa je z bucikami označevala, kje mu morajo popraviti plašč. Madam Malkin je Harryja postavila na pručko poleg njegove, ga odela v plašč in se lotila dela z bucikami.

"Živijo," je rekel fant. "Greš tudi ti na Bradavičarko?" "Ja," je prikimal Harry.

"Moj oče mi v sosednji trgovini kupuje knjige, mami pa si je šla ogledat čarovniške palice," je povedal fant. Njegov glas je bil zdolgočasen in počasen. "Nato ju bom odvlekel k dirkalnim metlam. Ne vem, zakaj prvi letniki ne smemo imeti svojih metel. Očeta bom prisilil, da mi vseeno kupi eno, in nekako jo bom pretihotapil na akademijo."

Harryja je fant močno spominjal na Dudleyja. "Jo ti imaš?" je fant mlel dalje.

"Ne," je odgovoril Harry. "Sploh igraš quidditch?"

"Ne," je spet odgovoril Harry in se spraševal, kaj bi to lahko bilo. "Jaz ga pa. Oče pravi, da morajo biti na akademiji malo nori, ker me niso izbrali, da bi igral za naš dom. Priznati moram, da se povsem strinjam z njim. Že veš, v kateri dom boš šel?"

"Ne," je rekel Harry, ki se je iz trenutka v trenutek počutil bolj neumno.

"Seveda tega do Razvrstitve nihče ne more zagotovo vedeti. Ampak jaz sem prepričan, da grem v Spolzgad. Vsa naša družina je bila tam. Samo pomisli, da bi te vtaknili v Pihpuff. Jaz bi se kar obrnil in šel domov, pa ti?"

"Mmm," je odgovoril Harry, ki si je želel, da bi lahko rekel kaj bolj zanimivega.

"Glej si ga, no!" je fant rekel nenadoma in z glavo pomignil proti izložbi. Pred njo je stal Hagrid. Harryju se je nasmehnil, nato pa mu je pomahal s kornetoma, ki ju je držal v rokah, češ da ne more noter.

"To je Hagrid," je rekel Harry, vesel, da ve vsaj nekaj. "Na Bradavičarki dela."

"Aha," se je namrdnil drugi, "zanj sem pa slišal. Služabnik ali nekaj takega je, kajne?"

"Oskrbnik," ga je popravil Harry. Ta fant mu je bil vse manj všeč. "Saj. Slišal sem tudi, da je pravi primitivec. Menda živi v koči blizu akademije in se vsake toliko napije. Potem pa poskuša čarati, dokler si nazadnje ne zažge postelje."

"Meni je zelo všeč," je hladno rekel Harry.

"A, tako?" se je visokostno namrdnil njegov bodoči sošolec. "Zakaj pa je prišel s tabo? Kje imaš starša?"

"Mrtva sta," je odrezal Harry. Niti najmanj mu ni bilo do tega, da bi se spuščal v podrobnosti.

"Moje sožalje," je rekel drugi fant, v njegovem glasu pa ni bilo niti trohice sočutja. "Ampak saj sta bila naša, kajne?"

"Čarovnika sta bila, če to misliš."

"Po mojem bi morali na akademijo sprejemati samo učence iz čarovniških družin. Tisti drugi so nemogoči, nihče jih ni poučil o našem načinu življenja. Si predstavljaš, da nekateri slišijo za akademijo šele, ko dobijo pismo? Po mojem bi morali omejiti vpis samo na družine z dobrim rodovnikom. Kako se pravzaprav pišeš?"

A še preden je Harry lahko odgovoril, je madam Malkin rekla: "Pa sva opravila, ljubček." Harry, ki je tako dobil izgovor, da se mu ni bilo več treba pogovarjati s fantom, je hitro stopil s pručke.

"No, saj se bova videla na akademiji," je rekel bledolični fant.

Ko je Harry jedel sladoled, ki mu ga je kupil Hagrid (bil je jagodni in čokoladni s koščki orehov), je bil zelo tiho.

"Kuga pa je?" ga je vprašal Hagrid.

"Nič," se je zlagal Harry. Zavila sta v trgovino s pergamentom in peresi. Harryja je spravila v boljšo voljo šele steklenička s črnilom, ki je spreminjalo barvo. Ko sta šla iz trgovine, je končno vprašal: "Hagrid, kaj je quidditch?"

"Madoniš, Harry, kar naprej pozabljam, kuko malo veš. Sevede, še za quidditch nisi slišal."

"Zdaj pa še ti," je vzdihnil Harry in Hagridu povedal vse o bledem fantu pri madam Malkin.

"Rekel je tudi, da otrokom iz bunkeljskih družin ne bi smeli dovoliti na akademijo..."

"Pa sej nisi iz bunkeljske familije. če bi fante vedel, kdo si! Gotovo je že slišal za tvoj priimek, če sta njegova starša čarovnika. Sej si jih videl, kakšne so zganjali v Kotlu. Sploh pa tamal nima pojma, eni narboljših čarovnikov so prišli iz bunkeljskih družin - tuko koker tvoja mami! Pa poglej, kakšno pošast je imela za sestro!"

"Kaj pa je quidditch?"

"To je en tak šport. čarovniški šport. Podoben je nogometu od bunkeljnov, tudi popularen je tako. Igra se ga pa v luftu na metlah in s štirimi žogami... vse skup je mejčkeno težko za razložiti, posebej pravila."

"Kaj pa sta Spolzgad in Pihpufc"

"To sta dva šolska domova. Vsak učenec gre v enega od štirih in za Pihpuff vsi pravijo, da vanjga vtaknejo samo ta narslabše, ampak..." "Stavim, da bodo tudi mene vtaknili v Pihpuff," je rekel Harry žalostno. "Boljše, da te v Pihpuff, kuker v Spolzgad," je mračno dostavil Hagrid. "Ni ga čarovnika, ki bi živel v Spolzgadu, pa se ne bi pokvaril. Tudi Sej Veš Kdo je bil v Spolzgadu."

"Mrla... Oprosti, Saj Veš Kdo je hodil na Bradavičarko?" "Pred dolgim letam," je prikimal Hagrid.

Šolske knjige sta kupila v trgovini Lepopis in pivnik, kjer so bile police do stropa založene s knjigami. Nekatere so bile velike kot tlakovci in vezane v usnje, druge majhne kot poštne znamke in ovite s svilo, polne nenavadnih simbolov, spet tretje pa popolnoma prazne. Celo Dudley, ki svoj živi dan ni prebral knjige, bi z veseljem prelistal katerokoli izmed njih. Hagrid je moral Harryja skoraj odvleci stran od knjige, ki jo je napisal profesor Vsevrnus Zobrestmy, Uroki in Protiuroki (Očarajte prijatelje in osramotite sovražnike z najbolj modnimi načini maščevanja: kako jim zavozljate jezik, jim spremenite noge v želatino, jih napravite plešaste in še marsikaj drugega).

"Hotel sem se naučiti, kako bi uročil Dudleyja."

"To sicer ni slaba domislica, ampak med bunkeljni na smeš čarati, razen ob posebnih prilikah," je rekel Hagrid. "Sploh pa takih urokov zdej še ne bi obvladal. Za to boš moral še dolgo cajta guliti klopi na Bradavičarki."

Hagrid mu tudi ni pustil kupiti čarovniškega kotla iz čistega zlata (,Tukejle piše, de moraš imeti kositrnega.'). Sta pa kupila lepo tehtnico za merjenje sestavin čarobnih napitkov in zložljiv teleskop iz medenine. Nato sta šla v lekarno, kjer je grozen smrad po gnilih jajcih in zelju odtehtala množica zanimivih stvari, ki so jih prodajali. Na tleh so stali sodi sluzastega mresta, na policah so bili zloženi stekleni kozarci z zelišči, s posušenimi koreninicami in z raznobarvnimi praški, s stropa pa so viseli šopi perja, rogovi in na vrvici nanizani kremplji. Hagrid je prodajalcu naročil osnovne sestavine za preproste čarobne napitke, ki jih je potreboval Harry. Ta pa si je medtem ogledal srebrne samorogove rogove po petindvajset guldov za kos in majčkene, svetlikajoče se, črne oči hroščev (po pet firicev za zajemalko). Ko sta prišla iz apoteke, je Hagrid še enkrat pregledal Harryjev seznam.

"Zdej pa samo še po palico stopiva... No, tudi darila za rojstni dan ti nisem šenkal."

Harry je začutil, kako je zardel. "Saj ni treba..."

"Sevede je treba. Tukole se zmeniva: žival ti bom nabavil. Pa ne krastače, te so že leta iz mode, samo rogali bi se ti. Mack pa ne maram. Od njih kiham koker zmešan. Sovo ti bom nabavil. Vsa mularija jih hoče imeti, pa še zelo uporabne so, ko ti pošto prenašajo in takšne reci."

čez dvajset minut sta prišla iz Eeylopovega sovjega gnezda, temne trgovine, polne šuštenja ter mežikajočih, svetlih oči. Harry je prinesel iz nje veliko kletko, v kateri je bila prekrasna bela sova, ki je glavo skrila pod perut in zaspala. Ni in ni se mogel nehati zahvaljevati. Poleg tega pa je jecljal, da je bil že čisto podoben profesorju Smottanu.

"Ni za kej," je Hagrid robato zamahnil z roko. "Zgleda, de pri Dursleyjevih nisi dobival kej prida daril. Zdej morava samo še k Olchenbatu. Samo tamkej prodajajo res dobre palice in dobiti moraš narboljšo."

Čarovniška palica... Tega se je Harry res veselil. Zadnja trgovina, v katero sta šla, je bila videti majhna in siromašna. Nad vrati je s pozlačenimi črkami, ki so se že luščile, pisalo: Mojster Olchenbat. Mojstrske čarovniške palice izdelujemo že od leta 382 pr.n.š. V zaprašeni izložbi je na škrlatni blazini ležala ena sama palica.

Ko sta vstopila, je nekje globoko v trgovini zazvenel zvonček. Prostora je bilo malo in razen drobcenega stolčka, na katerega je sedel Hagrid, ni bilo nobenega pohištva. Harry se je počutil nenavadno, nekako tako, kot bi prišel v izjemno strogo knjižnico. Stotera nova vprašanja, ki so se mu porajala, je odrinil iz misli in začel opazovati tisoče ozkih škatel, ki so obdajale stene od tal do stropa. Iz neznanega razloga je začutil mravljince na vratu. Celo prah in tišina v tem prostoru sta bila polna skrivnostne čarovnije.

"Dober dan," je rekel mehek glas. Harry se je ustrašil, Hagrid pa tudi, saj je tako hitro vstal, da bi skoraj prevrnil mali stolček.

Pred njima je stal starec, cigar široke, blede oči so se v mraku prodajalne svetile kot mesec.

"Dober dan," je nelagodno odzdravil Harry.

"Seveda," je prikimal starec. "Ja, ja. Vedel sem, da te bom kmalu spoznal. Harry Potter." To ni bilo vprašanje. "Materine oči imaš. Zdi se kot včeraj, ko je bila sama tu in kupila svojo prvo čarobno palico. Šestindvajset centimetrov dolgo, elegantno in hitro, iz vrbe. Dobra palica za uroke."

Mojster Olchenbat je stopil bliže k Harryju. Ta bi dal vse, da bi starec pomežiknil. Te srebrnkaste oči so bile nekoliko srhljive.

"Tvojemu očetu pa je bila bolj všeč palica iz mahagonija. Devetindvajset centimetrov. Gibka. Nekoliko močnejša in izvrstna za spreminjanje oblike. Pardon, rekel sem, da je bila palica všeč tvojemu očetu, v resnici pa seveda palica izbere čarovnika."

Mojster Olchenbat se mu je tako približal, da se je s svojim nosom že skoraj dotikal njegovega. Harry je v njegovih skrivnostnih očeh videl lastni odsev.

"In sem te je..."

Starec se je z dolgim, bledim prstom dotaknil brazgotine na Harryjevem čelu.

"Žal mi je, da sem prodal palico, ki je kriva za to," je rekel mehko. "Dvaintrideset centimetrov. Iz tise je bila. Močna palica, izjemno močna in v napačnih rokah... če bi vedel, kaj vse bo storila..."

Zmajal je z glavo, nato pa je na Harryjevo olajšanje opazil Hagrida. "Hagrid! Hagrid Ruralus! Kako lepo te je spet videti... Hrast, štirideset centimetrov, nekoliko grčasta, kajne?"

"Res je, guspod," je pokimal Hagrid.

"To je bila dobra palica. A ko so te izključili, so jo verjetno zlomili?" je vprašal starec z glasom, ki je nenadoma postal strog.

"Em... Ja, t-tuko je, guspod," je zajecljal Hagrid in se prestopal. "Ampak še zmerej imam obadva dela," je dodal.

"Pa ju uporabljaš?" ga mojster ni spustil iz precepa.

"O, ne, guspod," je hitro rekel Hagrid. Harry je opazil, da se je pri tem zelo trdno oprijel rožnatega dežnika.

"Hmmm," je gospod Olchenbat Hagrida prebodel s pogledom.

"Torej, gospodič Potter, pa poglejmo." Iz žepa je potegnil šiviljski trak s srebrnimi oznakami. "S katero roko jo boš vihtel?"

"Em... no, desničar sem," je rekel Harry.

"Iztegni desnico. Tako." Izmeril mu je roko od rame do prstov, od zapestja do komolca, višino od ramena do stopal, razdaljo od kolena do pazduhe in obseg glave. Ko je meril, je razlagal: "Vsaka naša palica ima jedro iz mogočne čarobne snovi, gospodič Potter. Za jedro uporabimo samorogove dlake, feniksova repna peresa ali kite zmajevega srca. Nobeni naši palici nista enaki, saj tudi ni dveh samorogov, zmajev ali feniksov, ki bi bila povsem enaka. Prav zato s palico drugega čarovnika nikoli ne boš mogel čarati tako dobro kot s svojo."

Harry je presenečeno ugotovil, da se je šiviljski trak lotil merjenja kar sam od sebe in se je posvetil razdalji med njegovima nosnicama. Gospod Olchenbat je brkljal po policah in z njih zlagal škatle.

"Dovolj bo," je rekel in šiviljski trak se je sesedel na tla. "Takole, gospodič Potter. Poskusi tole. Bukovina s kito zmajevega srca. Triindvajset centimetrov. Prožna in voljna. Kar primi jo in jo preizkusi."

Harry je zgrabil palico in malo pomahal z njo, pri čemer se je počutil zelo neumno. A starec mu jo je skoraj nemudoma vzel iz rok.

"Javor in feniksovo pero. Šestnajst centimetrov. Izjemno poskočna. Preskusi jo.."

Harry jo je preizkusil. Ampak komaj jo je dvignil, že mu je tudi to spulil iz rok. "Ne, ne. Izvoli, ebenovina s samorogovo dlako, dvaindvajset centimetrov, prožna. Dajmo, dajmo, preizkusi jo."

Harry je preizkušal. In preizkušal. Niti sanjalo se mu ni, kaj mojster Olchenbat pričakuje od njega. Kup neustreznih palic na stolčku je postajal vse večji. Starec pa je bil z vsakim neuspehom bolj zadovoljen in s polic je zlagal nove in nove škatle.

"Zahtevna stranka, kaj? Ne skrbi, tu nekje se skriva prava zate... Kaj pač... Seveda, zakaj pa ne. Nenavadna sestava - bodika in feniksovo pero, osemindvajset centimetrov, dovolj ubogljiva in nekoliko močnejša."

Harry jo je prijel. V prstih je začutil nenavadno toploto. Dvignil jo je nad glavo, zamahnil z njo skozi prašni zrak in iz palice je vzprasketal slap rdečih in zlatih iskric. Svetlobni krožci so plesali po stenah še nekaj časa za tem in po trenutku svečane tišine je Hagrid zaploskal, gospod Olchenbat pa vzkliknil: "Bravo! Tako, ja, zelo dobro. No, no, no... Kako nenavadno... Zelo nenavadno..."

Harryjevo palico je položil nazaj v škatlo, ki jo je zavil v rjav papir in zraven še vedno mrmral: "Nenavadno, kako nenavadno..."

"Oprostite," je rekel Harry, "ampak kaj je tako nenavadno?" Starec je zapičil vanj svoje blede oči.

"Natanko se spominjam vsake čarobne palice, ki sem jo prodal, gospodič Potter. čisto vsake. Feniks, katerega repno pero je v tvoji, je dal še eno pero. Samo še eno. Zelo nenavadno je, da ti je usojena palica, katere sestra... Katere sestra ti je napravila to brazgotino."

Harry je debelo pogoltnil.

"Ja, dvaintrideset centimetrov. Tisovina. Nenavadno, kako se obračajo stvari. Zapomni si, palica izbere čarovnika... Po mojem lahko od tebe pričakujemo velike stvari, gospodič Potter. Nenazadnje je tudi tisti, ki ga ne smemo imenovati, napravil velike stvari - strašne, a velike."

Harry se je stresel. Gospod Olchenbat mu ni bil najbolj všeč. Za čarobno palico je plačal sedem guldov, starec se jima je priklonil in s Hagridom sta odšla iz trgovine.

Ko sta se vrnila skozi obok v zidu, je bilo že pozno popoldne in sonce je ležalo nizko na obzorju. Poceni kotel je bil prazen. Na ulici ni Harry rekel niti besede, na podzemni železnici pa ni opazil, kako ljudje zijajo v njiju. Kako ne bi, obložena sta bila z zavoji nenavadnih oblik, poleg tega pa je imel Harry v naročju kletko s spečo sovo. Šele ko sta se po tekočih stopnicah dvignila iz podzemske železnice in ga je Hagrid potrepljal po rami, je Harry opazil, kje sta. Prispela sta na železniško postajo Paddington

"Pred odhodam tvojiga vlaka luhko na hitro še kej dava v usta," je rekel Hagrid.

Kupila sta hamburgerje in sedla na plastična stola, da bi pojedla. Harry se je ves čas oziral naokrog. Vse je bilo videti tako čudno. "Kuga pa je, Harry? Že lep cajt me nisi nič vprašal," se mu je Hagrid toplo nasmehnil. Harry najprej ni mogel razložiti, kaj je narobe. To je bil njegov najboljši rojstni dan v življenju... Ampak vseeno... Žvečil je in poskušal najti besede, ki bi Hagridu pojasnile, kaj čuti.

"Vsi mislijo, da sem nekaj posebnega," je končno začel. "Vsi tisti ljudje v Počenem kotlu, profesor Smottan, gospod Olchenbat... Jaz pa nimam pojma o čaranju. Kako lahko od mene pričakujejo velike stvari? Slaven sem, pa se ne morem spomniti niti dogodka, zaradi katerega sem slaven. Ne vem, kaj se je zgodilo, ko je Mrla... Oprosti, ko sta umrla moja starša."

Hagrid se je nagnil prek mize. "Nej te to ne skrbi. Vsega se boš hitro naučil. Na Bradavičarki vsi začnejo od začetka, tuko koker ti. Bodi kar si, pa bo. Vem, de je težko. Nekaj posebnega si in takim ponavadi ni lohko. Ampak na Bradavičarki se boš imel res fino. Tudi jaz sem se imel, provzaprov se imam še zmerej." Hagrid ga je pospremil na vlak, ki ga bo odpeljal nazaj k Dursleyjevim, in mu izročil ovojnico.

"To je tvoja karta za na Bradavičarko," je rekel. "Ta prvega septembra moraš biti na postaji King's Cross. Pa sej je vse na karti zapisano. če boš imel probleme z Dursleyji, mi pošlji sovo, bo že vedela, kje me najde. Kmalu na svidenje, Harry."

Vlak je odpeljal. Harry je hotel gledati za Hagridom, dokler bi ga le lahko videl. Vstal je in pritisnil obraz ob okno, a ko je pomežiknil, Hagrida ni bilo več.





Šesto poglavje





Odhod s perona devet in tri četrtine


Zadnji mesec pri družini Dursley Harryju ni bilo lahko. Že res, Dudley se ga je tako bal, da ni hotel biti sam v istem prostoru z njim. Tudi teta in stric ga nista več zapirala v shrambo, ga silila v karkoli ali kričala nanj. Ravno nasprotno - nihče izmed njih sploh ni govoril z njim. Deloma iz strahu, deloma iz jeze so se obnašali, kot da je prazen vsak stol, na katerem sedi Harry. čeprav je bilo to za Harryja iz več razlogov bolje, ga je čez čas začelo spravljati v obup.

Večinoma se je zadrževal v svoji sobi, družbo pa mu je delala sova. Poimenoval jo je Hedwig; ime je našel v Zgodovini čarovništva. Šolske knjige so se mu zdele zanimive. Pogosto je ležal na postelji in bral pozno v noč, Hedwig pa je medtem po mili volji letala ven in noter skozi odprto okno. Še sreča, da teta ni več hodila v njegovo sobo, kajti sova mu je vztrajno prinašala mrtve miši. Preden je šel spat, je vsak večer napravil križec na list papirja in ga prilepil na steno. Tako je odšteval dneve do prvega septembra.

Enaintridesetega avgusta se je prisilil, da se je šel s stričem in teto pogovorit glede naslednjega dne. Nekdo ga bo vendar moral peljati na železniško postajo King's Cross. Ko je prišel v dnevno sobo, so vsi trije gledali zabavno oddajo. Odkašljal se je, da bi jih opozoril nase in Dudley je zavreščal ter stekel iz sobe.

"Stric?"

Vernon je samo nekaj zagodrnjal.

"Jutri moram v London na postajo King's Cross. Od tam pelje vlak do moje šole."

Stric je spet zagodrnjal.

"Bi me lahko peljal?"

Ko je stric Vernon končno nejevoljno pokimal, se mu je Harry zahvalil. Že je hotel oditi nazaj, ko je stric spregovoril: "Le zakaj se boš v šolo za čarovnike peljal z vlakom? Čudno. Menda se niso pokvarile vse leteče preproge?"

Harry ni rekel ničesar.

"Kje pa sploh je ta šola?"

"Ne vem," je rekel Harry, ki se je tega zavedel šele tisti trenutek. Iz žepa je potegnil vozovnico.

"Vem samo, da moram na vlak, ki ob enajstih odpelje s perona devet in tri četrtine," je prebral.

Stric in teta sta zazijala. "S katerega perona?"

"Devet in tri četrtine."

"Kakšna neumnost je pa to?" se je začudil stric. "Tak peron sploh ne obstaja."

"Tako piše na vozovnici."

"Norci," se je namrdnil stric. "Vsi po vrsti so nori. Boš že videl. Prav, peljal te bom na postajo. Že tako gremo jutri v London, sicer mi niti na kraj pameti ne bi prišlo, da bi te peljal."

"Zakaj greste v London?" je vprašal Harry, ki je poskušal biti prijazen. "Dudleyja peljeva v bolnišnico," je zarenčal stric. "Tisti rep mu morajo odstraniti, še preden gre v novo šolo."

Harry se je naslednje jutro zbudil že ob petih in bil je Preveč razburjen, da bi spet zaspal. Vstal je in si nataknil kavbojke, saj ni hotel iti na postajo v čarovniškem plašču; preoblekel se bo že na vlaku. Še enkrat je pregledal seznam, ki so mu ga poslali s šole, da ne bi česa pozabil. Preveril je še, ali je Hedwigina kletka varno zaprta, nato pa se

je živčno sprehajal gor in dol po sobi in čakal, da se zbudijo Dursleyjevi. čez dve uri so Harryjev gromozanski in težki potovalni zaboj naložili v prtljažnik. Ko je teta končno prepričala Dudleyja, naj sede na zadnji sedež poleg Harryja, so se odpeljali. Pred King's Cross so prispeli ob pol enajstih. Stric je Harryjev potovalni zaboj naložil na voziček za prtljago in ga odpeljal na postajo. Harryju se je to zdelo čudno, kajti stric ponavadi ni bil tako prijazen. Potem pa se je stric Vernon nenadoma ustavil in z nesramno privoščljivim nasmeškom na obrazu izjavil: "No, kaj sem rekel? Peron devet, peron deset. Tvoj peron bi moral biti nekje vmes, ampak očitno so ga pozabili zgraditi, kajne?"

Popolnoma prav je imel. Nad enim peronom je visela velika številka devet, nad sosednjim pa deset. Vmes ni bilo ničesar.

"Lepo se imej v šoli," mu je stric zaželel s še bolj privoščljivim nasmeškom. Potem pa se je preprosto obrnil, odšel nazaj v avto in odpeljal. Harry je videl, kako so se mu vsi trije v avtu smejali. Usta je imel naenkrat popolnoma suha. Zaradi Hedwig ga je marsikdo začudeno pogledal. Kaj pa zdaj? Nekoga bo moral vprašati, kje je njegov peron. Ustavil je mimoidočega uslužbenca, čeprav si perona devet in tri četrtine ni upal omeniti. Uslužbenec še nikoli ni slišal za Bradavičarko in ko mu Harry ni znal povedati, kje naj bi bila, je postal nejevoljen.

Najbrž je mislil, da se norčuje iz njega. Ves obupan ga je Harry še vprašal, kateri vlak odpelje ob enajstih in uslužbenec mu je odvrnil, da ob tej uri ni nobenega vlaka. Nazadnje je odšel in zraven mrmral nekaj o nemogoči mulariji. Harryja je zgrabila panika. Velika postajna ura je kazala deset do enajstih, Harry pa ni vedel niti tega, kje stoji vlak, s katerim naj bi se odpeljal v novo šolo. Ostal je sam sredi velike postaje - s potovalnim zabojem, ki ga je komaj dvignil, s polnim žepom čarovniškega denarja in z veliko sovo. Hagrid mu je gotovo pozabil povedati, kaj mora storiti na postaji. Verjetno mora potrkati po tretji opeki z leve ali kaj takega, tako kot po zidu pred Prečno ulico. Spraševal se je, ali naj iz zaboja vzame čarobno palico in začne z njo trkati po blagajni za vozovnice, ki je stala med peronoma devet in deset.

V tistem trenutku pa je ujel pogovor med skupino ljudi, ki je šla mimo njega. "Bunkeljnov je tukaj seveda ko mravelj..."

Obrnil se je. Te besede je izrekla debelušna gospa, ki je pred sabo gnala štiri fante. Vsi so imeli ognjeno rdeče lase in vsak je imel na vozičku natanko takšen potovalni zaboj kot Harry. In imeli so tudi sovo. Harryju je srce začelo divje razbijati in z vozičkom se je pognal za njimi. Ko so se ustavili, je obstal tudi on, ravno dovolj blizu, da je slišal njihov pogovor.

"S katerega perona že gre?" je vprašala gospa, ki je bila očitno mama štirih fantov.

"Devet in tri četrtine!" je zapiskala majhna rdečelasa deklica, ki jo je držala za roko. "Mami, zakaj ne morem tudi jaz z njimi?"

"Ker si še premajhna, Ginny, zdaj pa daj mir. Percy, pojdi prvi." Najstarejši fant se je odpravil proti peronoma devet in deset. Harry ga je pozorno opazoval in niti pomežikniti ni upal, da ne bi česa zamudil. A ko je fant prišel do pregrade, ki je ločevala oba perona, se je okoli njega zgrnila množica turistov in fant je izginil.

"Zdaj pa ti, Fred," je rekla okrogla gospa.

"Jaz sem George," se je razjezil fant. "In ti se imaš za mojo mamo? Kaj takega! Res ne veš, da sem George?" "Oprosti, ljubček."

"Saj se samo hecam, v resnici sem Fred," se je zarežal in odšel.

Njegov dvojček je zaklical za njim, naj pohiti in očitno je res, saj je v naslednjem trenutku že izginil. Ampak kako? Tudi tretji fant je pohitel proti pregradi, skoraj je bil že ob njej, potem pa je nenadoma izginil.

Harryju ni ostalo drugega. "Oprostite," je rekel mami rdečelasih fantov. "Živijo, ljubček!" je prijazno vzkliknila.

"Greš v prvi letnik? Tudi Ron gre." Pokazala je na zadnjega svojih sinov. Bil je velik, suh in pegast, imel je velike dlani in stopala ter zelo dolg nos.

"Ja," je odgovoril Harry. "Ampak... ampak ne vem, kako se..."

"Kako se pride na peron?" je prijazno vprašala in Harry je prikimal. "Ne skrbi," ga je tolažila. "Ti pojdi kar naravnost proti pregradi med peronoma devet in deset. Ne ustavljaj se in ne boj se, da se boš zaletel vanjo, samo to je pomembno. če te je malo strah, je najbolje, da stečeš. Kar izvoli, pojdi pred Ronom."

"Hmm. No, prav," je prikimal Harry. Obrnil je voziček in si ogledal pregrado. Videti je bila zelo trdna. Odpravil se je proti njej. Ljudje, ki so bili namenjeni na peron devet ali deset, so se zaletavali vanj. Harry je pospešil. Gotovo se bo zaletel v blagajno za vozovnice in potem se bodo začele težave. Nagnil se je nad voziček in začel teci. Pregrada se je bližala. Ne bo se mogel ustaviti. Voziček je bil pretežek. Samo še meter od pregrade je bil. Zaprl je oči in se pripravil na trčenje. Pa se ni zgodilo nič. Še vedno je tekel. Odprl je oči.

Ob peronu, polnem ljudi, je stala škrlatna parna lokomotiva. Na tabli, ki je visela nad glavami, je pisalo Ekspresni vlak do Bradavičarske akademije, odhod ob enajstih. Harry se je ozrl prek rame in na mestu, kjer je prej stala blagajna, je bil zdaj obok iz kovanega železa, na katerem je pisalo Peron devet in tri četrtine. Uspelo mu je. Veter je razpihal paro iz lokomotive nad klepetavo množico ljudi. Sem ter tja se je ob noge podrgnila kakšna mačka, sove pa so zaradi glasnega pogovora in ropota prtljage nejevoljno skovikale.

Prvi vagoni so bili že zasedeni. Nekateri učenci so se naslanjali na okna in se pogovarjali z družinami, drugi so se prerekali za sedeže. Harry je potiskal voziček vzdolž perona in skozi okna vagonov oprezal za prostim sedežem. Tako je šel tudi mimo fanta z okroglim obrazom, ki je rekel: "Babi, spet sem izgubil krastačo."

"Oh, Neville," je vzdihnila babica.

Okoli drugega fanta, ki je imel lase spletene v razmršene kitke, se je zbrala majhna skupina.

"Daj no, pokaži nam ga, Lee."

Fant je dvignil pokrov škatle, ki jo je držal v naročju in njegovi sošolci so zavreščali. Iz škatle je pogledala dolga kosmata tipalka. Harry se je prebijal skozi množico, dokler ni tik pred končem vlaka našel praznega kupeja. Najprej je vanj nesel Hedwig, nato pa je proti vratom vagona začel vleci zaboj. Poskušal ga je spraviti gor, pa ga je še dvignil komaj in dvakrat mu je celo ušel iz rok in mu padel na nogo.

"Ti pomagam?" ga je vprašal eden izmed rdečelasih dvojčkov, ki jima je sledil skozi pregrado.

"Lepo prosim," je zasopihal Harry. "Hej, Fred! Pridi pomagat!"

S pomočjo dvojčkov se je Harryjev zaboj končno znašel v kotu kupeja. "Hvala," je rekel Harry in si z rokavom otrl potno celo.

"Kaj pa je to?" je nenadoma vprašal eden izmed dvojčkov in pokazal na Harryjevo brazgotino.

"Uaaau," je občudujoče zategnil drugi. "Pa ne, da si ti...c"

"Je," ga je prekinil prvi. "Kajne, da si?" se je obrnil k Harryju. "Kdo?"

"Harry Potter!" sta hkrati vzkliknila.

"Aja, on," je rekel Harry. "Mislim, ja, sem."

Fanta sta zazijala vanj in Harry je začutil, kako je zardel. Nato pa so na njegovo veliko olajšanje skozi odprta vrata vagona zaslišali znan glas. "Fred? George? Sta tukaj?"

"Že greva, mami."

Še enkrat sta ga pogledala in pohitela z vlaka. Harry je sedel k oknu, od koder je lahko na skrivaj opazoval rdečelaso družino in poslušal, kaj se pogovarjajo. Mama je ravnokar iz torbice potegnila robček. "Ron, nekaj imaš na nosu." Najmlajši fant se ji je poskušal izmuzniti, a ji ni ušel. Zgrabila ga je in mu zloščila nos.

"Daj nehaj, mami," se je kremžil.

"Pa ne da ima naš dojenček Ronček umazanega noska?" ga je dražil eden izmed dvojčkov.

"Daj mi mir," se je razjezil Ron. "Kje je Percy?" je vprašala mama. "Že gre."

Najstarejši fant je res kmalu pristopil h gruči. Že se je preoblekel v črni plašč in Harry je na njegovih prsih opazil srebrno priponko s črko P.

"Mudi se mi," je rekel. "Naprej moram, na začetku vlaka imamo predstavniki rezervirana dva kupeja."

"Pa ne, da si predstavnik študentov, Percy?" se je pretirano začudil eden izmed dvojčkov. "To bi nam res moral prej povedati."

"Samo trenutek. Jaz pa se spomnim, da je nekaj omenil," je rekel drugi. "Enkrat..."

"Ali dvakrat..." "Na minuto..." "Vse poletje..."

"Dajta že mir," je zanergal predstavnik Percy.

"Zakaj je Percy dobil nov plašč?" je vprašal eden od dvojčkov. "Ker je predstavnik študentov," je ponosno rekla mama. "No, lepo se imej Percy. Pošlji mi sovo, ko pridete." Poljubila ga je na lica, potem pa je šel. Nato se je obrnila k dvojčkoma. "Zdaj pa me dobro poslušajta. Glejta, da se bosta letos lepše obnašala. če spet izvem, da sta razstrelila straniščno školjko ali pa..."

"Straniščno školjko? Tega še svoj živi dan nisva razstrelila," je ugovarjal prvi dvojček.

"Ampak hvala. Ideja ni slaba," je dodal drugi. "To ni smešno. In pazita na Rona."

"Ne skrbi, dojenček Ronček bo pri naju varen," je George spet podražil svojega brata.

"Dajta mi mir," je zanergal Ron. Velik je bil že skoraj toliko kot dvojčka, njegov nos pa je bil še vedno ves rdeč od maminega posega. "Saj res. Mami, ugani, koga sva ravnokar srečala na vlaku."

Harry se je hitro umaknil od okna, da ne bi videli, kako jih opazuje. "Se spomniš tistega črnolasega fanta, ki je na postaji stal blizu nas? Veš, kdo je?"

"Kdo?"

"Harry Potter!"

Harry je zaslišal glas male deklice: "O, mami, a ga grem lahko pogledat? Prosim, mami, prosim."

"Saj si ga že videla, Ginny. če bi vsi hodili zijat vanj, bi se ubogi fant počutil kot opica v živalskem vrtu. Je res on, Fred? Kako veš?"

"Vprašal sem ga. In brazgotino ima. Res jo ima na čelu in streli je podobna."

"Ubogi revež. Spraševala sem se, kako da je sam. Nič čudnega. Pa tako vljudno je vprašal, kako se pride na peron."

"Ja, no. Mene bolj zanima, če se spomni, kakšen je Saj Veš Kdo." Mama je nenadoma postala zelo stroga.

"Da ga ne bi slučajno vprašal. Ne drzni si! Na prvi šolski dan ga res ni treba spominjati na tisto."

"Dobro, no, da te ne bo razneslo." Sprevodnik je zažvižgal za odhod.

"Pohitite!" je mama nagnala fante na vlak. Nagnili so se skozi okno, da jih je lahko poljubila za slovo, njihova sestrica pa je začela jokati.

"Ne jokaj, Ginny, poslal ti bom sovo," je rekel Ron. "Midva pa straniščno školjko."

"George!"

"Saj se samo hecam."

Vlak je speljal. Harry je opazoval, kako mama maha svojim fantom v slovo, njihova sestrica pa teče za vlakom. Hkrati se je smejala in jokala, ob vlaku pa je tekla, dokler ni vozil že prehitro. Takrat se je ustavila in pomahala. Vrata kupeja so se odprla in vstopil je najmlajši rdečelasi fant.

"A kdo sedi tukaj?" je vprašal in pokazal na sedež nasproti Harryja. "Drugje je vse zasedeno."

Harry je zmajal z glavo in fant je sedel. Na hitro ga je oplazil s pogledom, nato pa se je zazrl skozi okno in se pretvarjal, da ga ni pogledal. Harry je opazil, da ima na nosu še zmeraj črno packo.

"Živijo, Ron." Prišla sta dvojčka.

"V naslednji vagon greva, Lee Jordan ima orjaško črno vdovo." "Kar izvolita," je zamomljal Ron.

"Harry," je rekel drugi, "sva se sploh predstavila? Fred in George

Weasley. To je pa Ron, najin brat. Saj se še vidimo."

"Adijo," sta hkrati rekla Harry in Ron. Dvojčka sta za sabo zaprla vrata.

"Si res Harry Potter?" je bruhnilo iz Rona. Harry je prikimal.

"A veš, mislil sem, da se spet delata norca," je razložil. "Imaš res... Saj veš.."

Pokazal je na Harryjevo celo. Harry je razmaknil lase in mu pokazal brazgotino. Ron je osupnil. "Sem te je torej Saj Veš Kdo..."

"Ja," je prikimal Harry. "Ampak nič se ne spomnim." "Čisto nič?" je Ron vprašal zagreto. "No, spomnim se nekakšne zelene svetlobe, to pa je vse."

"Uau." Rona je Harry čisto očaral. Nekaj trenutkov je zijal vanj, nato pa se je zavedel, kaj počne, in se spet zazrl skozi okno.

"Ste vsi v vaši družini čarovniki?" je vprašal Harry. Ron se mu je namreč zdel zanimiv prav toliko, kot se je on zdel Ronu.

"Mislim, da," je rekel Ron. "Mami ima sicer mrzlega bratranca, ki je računovodja, ampak o njem ne govorimo."

"Potem pa gotovo znaš že dobro čarati."

Weasleyjevi so bili očitno ena tistih starih čarovniških družin, o katerih je govoril bledi fant v Prečni ulici.

"Slišal sem, da si živel pri bunkeljnih," je rekel Ron. "Kakšni pa soc" "Obupni... No, ne vsi. Moj stric, teta in bratranec pa so. Kako si želim, da bi imel tri brate, ki bi znali čarati."

"Pet," ga je popravil Ron. Ni bil videti zadovoljen. "Trije bratje še hodijo na Bradavičarko, dva sta pa študij že končala. In tako uspešni so. Charlie je bil kapetan pri quidditchu, Bili predsednik študentskega sveta, Percy pa je letos postal predstavnik študentov. Fred in George jih kar naprej pokata, ampak vseeno imata dobre ocene in vsi ju imajo radi, ker sta zabavna. Doma pričakujejo, da mi bo šlo tako dobro kot drugim. In tudi če mi bo šlo, oni so vse dosegli prvi. če imaš pet starejših bratov, nikoli ne dobiš ničesar novega. Od Billa sem dobil plašč, od Charlieja palico, od Percyja pa to staro podgano."

Segel je v žep in iz njega potegnil debelo sivo podgano, ki je mirno spala. "Ime ji je Škraba in je popolnoma neuporabna. Kar naprej samo spi. Ker je Percy postal predstavnik študentov, mu je oči kupil sovo, potem pa si nismo mogli več privoš... No, jaz sem zato dobil Škrabo."

Zardel je do ušes. Očitno je bil prepričan, da je izdal veliko družinsko sramoto, saj se je spet zazrl skozi okno. Harryju se ni zdelo niti najmanj čudno, da Ronu niso mogli kupiti sove. Navsezadnje tudi sam do nedavnega ni imel nobenega denarja. To mu je tudi povedal in mu potožil o tem, kako je moral nositi Dudleyjeve stare reci in za rojstni dan nikoli ni dobil pravega darila. Rona je to spravilo v boljšo voljo.

"In dokler mi ni Hagrid vsega razložil, nisem imel pojma, da sem čarovnik, da je moja starša ubil Mrlakenstein..."

Ron je zajel sapo.

"Kaj je?" se je zmedel Harry.

"Rekel si ime od Saj Veš Koga!" je rekel Ron občudujoče, čeprav si še vedno ni čisto opomogel od groze. "In prav ti!"

"Ne misli, da se delam važnega," je hitro rekel Harry. "Samo nisem vedel, da ga ne bi smel izreci. Me zdaj razumeš? Toliko se moram še naučiti. Stavim," je dodal in prvič na glas povedal, kar ga je že nekaj časa najbolj skrbelo: "Stavim, da bom najslabši v razredu."

"Kje pa. Veliko vas pride iz bunkeljskih družin in mami je rekla, da se taki najhitreje učite."

Med pogovorom ju je vlak odpeljal iz Londona in zdaj je hitel mimo pašnikov, polnih krav in ovac. Nekaj časa sta molče opazovala, kako mimo okna bežijo polja in podeželske ceste.

Okoli pol enih se je s hodnika zaslišal ropot in vrata kupeja je odprla nasmejana, rdečelična gospa. "Bi kaj prigriznila?" je vprašala. Harry, ki še ni zajtrkoval, je skočil na noge. Ron pa je spet zardel in zamrmral, da je že kupil sendviče. Harry je šel na hodnik. Pri Dursleyjevih ni nikoli imel denarja za sladkarije, zdaj pa je imel žepe polne srebra in zlata. Nameraval je kupiti toliko čokoladnih ploščic Mars, kolikor bi jih lahko nesel. Ampak gospa ni imela niti ene. Imela pa je bobke vseh okusov Bertieja Brucha, Sloonarjeve žareče žvečilke, čokoladne žabe, bučne pite, tortice iz kotla, sladkorne čarovniške palice in še vrsto drugih čudnih sladkarij, ki jih je Harry videl prvič v življenju. Ker ni hotel ničesar zamuditi, je kupil vsakega nekaj ter za vse skupaj pacal enajst srebrnih srpcev in sedem bronastih firičev. Ko se je vrnil v kupe in vse skupaj stresel na prazen sedež, je Ron popolnoma osupnil.

"Si pa lačen."

"Sestradan," je pokimal Harry in krepko zagrizel v bučno pito. Ron je segel v svoj zaboj po kepast zavitek in ga začel odvijati. V njem so bili štirje sendviči. Pogledal je v prvega in zavzdihnil: "Zmeraj pozabi, da ne maram soljene govedine."

"A zamenjaš za tole?" je rekel Harry in mu ponudil pito. "Daj, no." "Kaj pa boš s sendvičem, saj je čisto suh," se je začudil Ron. "Nima veliko časa," je hitro dodal, "saj veš, pet nas še živi doma." "Vzemi, no, pito," je vztrajal Harry, ki ni še nikoli ničesar delil. Kako lepo je bilo skupaj z Ronom napadati kup pit in tortic (na sendviče sta oba pozabila).

"Kaj pa je to?" je Harry vprašal Rona in pokazal na vrečko čokoladnih žab. "Saj niso zares žabec" Ne bi bil presenečen, če bi bile.

"Ne," je rekel Ron. "Ampak poglej, katera slikica je noter, Agripa mi manjka."

"Kaj?"

"Aja, tega ne moreš vedeti. V čokoladnih žabah so slike, ki jih zbiramo - sličice slavnih čarovnikov in čarovnic. Okoli petsto jih imam že, samo Agripa in Ptolemej mi še manjkata."

Harry je odvil prvo žabo in pogledal sliko. Na njej je bil moški obraz. Nosil je drobna očala, imel je dolg, ukrivljen nos in dolge, srebrnosive lase, brado ter brke. Pod sliko je pisalo Albus Dumbledore.

"Takšen je torej Dumbledore," je rekel Harry.

"Ne boš rekel, da še nisi videl njegove slike?" je Ron zmajal z glavo. "Daš še meni eno žabo? Mogoče bom dobil Agripo... Hvala."

Harry je obrnil kartico in prebral:

Albus Dumbledore je trenutno ravnatelj Bradavičarke in številni trdijo, da je največji čarovnik, kar jih živi.

Dumbledore je leta 1945 premagal črnega coprnika Grindelwalda, odkril dvanajst načinov uporabe zmajeve krvi, skupaj z Nicolasom Flamelom pa sta na področju alkimije prišla do številnih pomembnih odkritij.

Dumbledore rad posluša komorno glasbo in balina.

Harry je spet obrnil kartico in debelo pogledal. Dumbledorjevega obraza ni bilo več. "Izginil je!"

"Menda ne misliš, da bo ves dan samo pri tebi?" je rekel Ron. "Saj se bo vrnil. Jaz pa sem spet dobil Morgano in vsaj šest jih že imam. Bi jo rad? Lahko jih začneš zbirati."

Z očmi je ošinil kup še neodvitih žab.

"Kar odvij jih," je rekel Harry. "Ampak ljudje na bunkeljskih fotografijah nikoli ne izginejo."

"A res? Se sploh ne premaknejo?" se je čudil Ron. "Noro."

Harry je osuplo opazoval, kako se je Dumbledore spet prikradel na njegovo sličico in se mu nasmehnil. Rona so same žabe zanimale veliko bolj od kartic s slavnimi čarovnicami in čarovniki. Harry pa se jih ni mogel nagledati. Kmalu ni imel le Dumbledorja in Morgane, temveč tudi Hengista Olivercroftskega, Alberica Ribaka, Scilo, Paracelsusa in Merlina. Ko je končno odtrgal pogled od druidke Cliodne, ki se je praskala po nosu, je odprl bobke vseh okusov Bertieja Brucha.

"Pazi se," ga je posvaril Ron. "To, da so vseh okusov, je mišljeno dobesedno. Večinoma so čisto običajni - čokoladni, pepermintovi, marmeladni – sem ter tja pa naletiš tudi na špinačnega, jetrnega ali polenovkinega. George trdi, da je enkrat pojedel enega z okusom po kurjem gnoju."

Previdno je prijel zelen bobek, si ga ogledal in ga nato košček odgriznil.

"Bljak! Saj sem vedel, ohrovt."

Ko sta jedla bobke, sta se zelo zabavala. Harry je pojedel bobke z okusom po toastu, kokosu, kuhanem fižolu, jagodah, curryju, travi, kavi in sardinah. Celo tako pogumen je bil, da je zagrizel v bobek sumljivo sive barve, za katerega se je izkazalo, da je poprovega okusa. Pokrajina, ki je zdaj hitela mimo okna, je postajala vse bolj divja. Urejenih polj ni bilo več. Nadomestili so jih gozdovi, zvijajoče se reke in temnozeleni griči. Nekdo je potrkal na vrata njunega kupeja in vstopil je okroglolični fant, ki ga je Harry videl že na peronu devet in tri četrtine. Ves objokan je bil.

"Sta mogoče videla mojo krastačo?"

Ko sta odkimala, je potarnal: "Izgubil sem jo! Kar naprej mi uhaja!" "Se bo že našla," ga je tolažil Harry.

"Ja," je žalostno prikimal fant. "No, če jo bosta videla..." Odšel je.

"Ne vem, zakaj jo sploh išče," je rekel Ron. "če bi jaz imel s sabo krastačo, bi se je znebil, kakor hitro bi se je mogel. No, ja. Imam pa Škrabo, kar je še slabše."

Podgana je še vedno dremala v njegovem naročju.

"Sploh ne bi opazil, če bi mi poginila," je nadaljeval. "Včeraj sem jo hotel pobarvati na rumeno, da bi bila vsaj malo bolj zanimiva, pa mi urok ni uspel. Ti pokažem, poglej..."

Pobrskal je po svojem zaboju in iz njega privlekel zdelano palico. Precej je bila obtolčena, na spodnjem koncu pa je iz nje kukalo nekaj belega. "Samorogova dlaka že gleda ven. No..."

Ravno je dvignil roko, ko so se vrata spet odprla. Fant, ki je izgubil žabo, se je vrnil, a tokrat v spremstvu dekleta, oblečenega v čarovniški plašč.

"Je kdo videl krastačo? Neville jo je izgubil," je rekla. Imela je precej ukazovalen glas, goste rjave lase in nekoliko prevelike sprednje zobe. "Saj sva mu že povedala, da je nisva," je odgovoril Ron, a ga ni poslušala. Gledala je palico v njegovi roki.

"Boš čaral? To bi rada videla." Sedla je. Ronu je postalo nerodno. "Emm, no prav."

Odkašljal se je... "Sonce, trava, vreča hrena, naj podgana bo rumena." Zamahnil je, a nič se ni zgodilo. Škraba je ostala siva in še naprej trdno spala.

"Si prepričan, da je to pravi urok?" je vprašalo dekle. "Očitno ne deluje. Tudi sama sem za vajo poskusila malo čarati, ampak moji uroki so delovali, kljub temu, da nihče v naši družini ne zna in so bili vsi tako presenečeni, ko sem dobila pismo. Ampak jaz sem bila seveda zelo vesela, saj je to najboljša čarovniška akademija, kar jih je. Vse knjige, ki so bile na seznamu, sem se naučila na pamet, upam, da bo to dovolj - mimogrede, ime mi je Hermiona Granger, kdo pa sta vidva?"

Vse to je povedala zelo hitro. Harry je pogledal Rona in odleglo mu je, ko je z njegovega osuplega obraza razbral, da se tudi on ni naučil na pamet vseh knjig.

"Jaz sem Ron Weasley," je zamrmral Ron. "Harry Potter," je rekel Harry.

"A res?" je spet začela Hermiona. "O tebi pa seveda vem vse. Kupila sem si tudi nekaj leksikonov in zgodovinskih knjig. O tebi sem brala v Novejši zgodovini čarovništva, Vzponu in padcu črne magije ter Velikih čarovniških dogodkih dvajsetega stoletja."

"A res?" je pobuljil Harry, ki je postal kar nekoliko omotičen.

"A nisi vedel? Če bi bila na tvojem mestu, bi poiskala vse, kar piše o meni," je Hermiona mlela dalje. "A vesta, v katerem domu bosta? Jaz sem se malo pozanimala in upam, da pridem v Gryfondom. Ta je po mojem daleč najboljši, menda je bil v njem celo sam Dumbledore. čeprav tudi Drznvraan ne bi bil slab... Kakorkoli, zdaj morava z Nevillom najti njegovo krastačo. Vidva pa se raje preoblecita, po mojem ni več daleč."

Odšla je, fanta brez krastače pa odpeljala s sabo.

"Briga me, v katerem domu bom, samo da ne bo tudi ona v njem," se je namrdnil Ron. "Neumni urok. George mi je povedal zanj, lahko bi vedel, da se dela norca iz mene."

"V katerem domu pa so tvoji bratje?" ga je vprašal Harry.

"V Gryfondomu," mu je odgovoril Ron. Obraz se mu je spet zmračil. "Tudi mami in oči sta stanovala v njem. Ne vem, kaj bosta rekla, če me ne dajo tja. Z Drznvraanom bi bil sicer še zadovoljen, ampak kaj, če me vtaknejo v Spolzgad?"

"Je to dom, v katerem je stanoval Mrla... Saj Veš Kdo?" "Ja," je pritrdil Ron in se zamišljeno sesedel na stol.

"Veš kaj, po mojem pa so konice Škrabinih brkov nekoliko svetlejše," je rekel Harry, da bi Ron pozabil na domove. "Kaj počneta tvoja brata, ki sta že končala akademijo?"

"Charlie je v Romuniji, kjer preučuje zmaje, Bill pa v Afriki dela za Gringott," mu je odgovoril Ron. "Si slišal, kaj se je zgodilo v Gringottuc V Preroških novicah je bilo, ampak tvoji bunkeljni najbrž niso naročeni nanje. Nekdo je poskušal vdreti v enega najbolj varovanih sefov."

Harry je osupnil. "Res? Kaj se mu je zgodilo?"

"Nič, ravno to je tisto. Niso ga ujeli. Oči pravi, da bi samo mogočen črn coprnik lahko napravil kaj takega in odnesel celo kožo. Ampak najbolj čudno je, da ni ničesar vzel. Vseeno pa so se vsi prestrašili, ker bi bil lahko za tem Saj Veš Kdo."

Harry se je ob tej novici globoko zamislil. Vsakič, ko je kdo rekel Saj Veš Kdo, so se mu naježile dlake. Tolažil se je, da je to pač nujno zlo njegovega prehoda iz sveta ljudi v svet čarovnikov. Ampak vseeno je bilo veliko bolj preprosto, če si rekel Mrlakenstein in te ob tem ni bilo niti najmanj strah.

"Za katero moštvo navijaš pri quidditchu?" je vprašal Ron. "Saj nobenega ne poznam," je priznal Harry.

"Kaj?" je Ronu vzelo sapo. "Boš videl, to je najboljša igra na svetu..." In že se je zagnal v razlago o štirih žogah ter položajih sedmih igralcev, opisoval je slavne tekme, na katere so ga peljali bratje, končno pa še natančno opisal letečo metlo, ki bi jo kupil, če bi imel denar. Ravno mu je razlagal, kaj je pri quidditchu najlepše, ko so se vrata kupeja spet odprta. A tokrat nista bila Neville Velerit in Hermiona Granger. Vstopili so trije fantje in Harry je takoj prepoznal tistega, ki se je postavil na sredo kupeja. To je bil bledi fant, ki ga je srečal v trgovini Plašči madam Malkin. V Prečni ulici je Harryja komaj ošinil s pogledom, zdaj pa ga je opazoval z velikim zanimanjem.

"Je res?" je vprašal. "Vsi trdijo, da je v tem kupeju Harry Potter. Si to ti?"

"Ja," je pokimal Harry in pogledal še druga dva fanta. Oba sta bila močna, gledala pa sta karseda zlobno. Ker sta stala vsak na svoji strani bledega fanta, sta bila videti kot telesna stražarja.

"To sta Crabbe in Goyle," je bledi fant zamahnil z roko, ko je opazil Harryjev pogled. "Jaz pa sem Dreco."

Ron se je odkašljal tako sumljivo, kot bi hotel s tem prikriti smeh. Dreco ga je pogledal. "Misliš, da je moje ime smešno? Tebi se še predstaviti ni treba, dobro vem, kdo si. Oče mi je povedal, da imajo vsi Weasleyji rdeče lase, pege in več otrok, kot si jih lahko privoščijo." Obrnil se je nazaj k Harryju. "Kmalu boš ugotovil, da so nekatere čarovniške družine veliko boljše od drugih, Potter. Lahko bi ti pomagal izbirati prijatelje."

Harryju je ponudil roko, a ta ni segel vanjo.

"Mislim, da znam sam izbirati prijatelje, hvala," je hladnokrvno rekel. Dreco se je trudil, da ga ne bi razgnalo od besa, a njegova lica so vseeno postala rahlo rožnata.

"Na tvojem mestu bi bil previden, Potter," je rekel počasi . "če ne boš nekoliko bolj vljuden, boš končal tako kot tvoja starša. Tudi onadva nista vedela, kaj je dobro zanju. če se boš družil s sodrgo, kakršni so Weasleyjevi in tisti Hagrid, se te bo oprijelo marsikaj slabega."

Oba, Harry in Ron, sta vstala. Ronov obraz je bil tako rdeč kot njegovi lasje.

"Ponovi, če si upaš," je zaškrtal z zobmi.

"Kaj pa se repenčiš, prekla?" se mu je rogal Dreco.

"Če takoj ne greste ven, se bomo res stepli," je rekel Harry odločno, čeprav se pretepa ni veselil. Crabbe in Goyle sta bila veliko močnejša od njiju z Ronom.

Goyle je segel po čokoladnih žabah, ki so ležale tik ob Ronu. Ta je že hotel skočiti nanj, a še preden se ga je dotaknil, je Golye glasno zakričal. Na njegovem prstu je visela Škraba, ki je vanj zasadila svoje ostre zobe. Crabbe in Dreco sta se mu morala umakniti, saj je z roko besno otepal okoli sebe in rjovel od bolečine. Ko je Škraba končno poletela s prsta in udarila ob okno, so vsi trije takoj izginili. Morda so mislili, da se med sladkarijami skriva še več podgan. Morda pa so slišali korake, saj je trenutek za tem vstopila Hermiona Granger.

"Kaj se je zgodilo?" je vprašala in z enim pogledom zajela sladkarije, ki so bile raztresene po tleh in Rona, ki je pobral Škrabo.

"Onesvestila se je," je rekel Harryju, nato pa si je podgano ogledal pobliže. "Ne morem verjeti. Mislim, da spet spi." In res je bilo tako.

"Z Drecom se pa nista prvič videla."

Harry mu je povedal, kako je bilo v Prečni ulici.

"Za njegova starša sem že slišal," je mrko rekel Ron. "Bila sta ena prvih, ki so se vrnili na našo stran, ko je Saj Veš Kdo izginil. Rekla sta, da ju je uročil. Moj oči tega ne verjame. Pravi, da je bil Drecov oče vedno blizu črni magiji." Obrnil se je k Hermioni. "Kaj bi rada?"

"Raje se hitro preoblecita, ravnokar sem bila spredaj pri strojevodji in rekel je, da bomo kmalu prispeli. Menda se niste stepli? Še preden bomo v šoli, bosta pri učiteljih dobila črno piko!"

"Škraba se je stepla, ne midva," je rekel Ron in jo grdo pogledal. "Bi lahko šla, da se preoblečeva?"

"Dobro, no. Prišla sem samo zato, ker se na hodniku vsi obnašajo tako otročje, lovijo se in takšne reci," se je namrdnila Hermiona. "In mimogrede, a veš, da imaš na nosu packo?"

Ko je odšla, je Ron še vedno grdo gledal za njo. Harry se je zazrl skozi okno. Večerilo se je. Pod temnoškrlatnim nebom so se raztezale gore in gozdovi. Vlak je vozil vse počasneje. Z Ronom sta slekla vetrovki in si nataknila dolga, črna plašča. Ronu je bil njegov nekoliko prekratek, tako da so mu hlače in športni čevlji kukali izpod njega.

Po vlaku je odmeval glas: "Na Bradavičarko bomo prispeli čez pet minut. Prosim, pustite prtljago na vlaku. V šolo vam jo bomo pripeljali pozneje."

Harryja je od nervoze stiskalo v trebuhu. Nekoliko lažje mu je bilo, ko je videl, da je tudi Ron precej bled. V žepe sta zbasala preostale sladkarije in se prerinila v gnečo na hodniku. Vlak je vozil vedno počasneje in se končno ustavil. Počasi so se zbrali na majhnem, temačnem peronu. Noč je bila hladna in Harryja je začelo mraziti. Kmalu pa je nad njihove glave prilebdela leščerba in Harry je zaslišal znani glas. "Kdor gre v ta prvi razred, nej gre k meni! Prvi razred k meni! Kuko gre, Harry?"

Prek morja glav se mu je nasmihal Hagridov bradati obraz. "Kar za mano. Je še kdo, ki bo hodil v ta prvi razred? Prvi razred za mano!"

Hagridu so sledili po strmi, ozki poti, se opotekali in se spotikali. Harry je končno ugotovil, zakaj je tako temno - ob poti je raslo gosto drevje. Vsi so bili tiho. Edino Neville je enkrat ali dvakrat posmrknil. Očitno ni našel krastače.

"Bradavičarko boste zagledali koj za ovinkom," je Hagrid zaklical prek ramena. "Samo še mejčkeno."

Nenadoma se je iz vseh ust izvil glasen ,ooooo!'. Ozka pot se je razprla in znašli so se na obali velikega, temnega jezera. Na nasprotni strani, na vrhu visoke gore, je stal velikanski grad s številnimi stolpi in stolpici, njegova okna pa so se svetlikala v zvezdnati noči.

"De vas ne bo v kateri čoln šlo več koker štiri!" je zaklical Hagrid in pokazal na floto majhnih čolnov, ki so čakali ob obali. Harryju in Ronu sta se v čolnu pridružila Neville in Hermiona.

"Ste vsi na čolnih?" je zavpil Hagrid, ki je bil v svojem seveda sam. "Fino, potem pa naprej!"

Vsi čolnički so se hkrati premaknili in zapluli prek jezera, katerega površina je bila gladka kot steklo. Bili so tiho in zrli so v grad visoko nad njimi. Bližje ko so bili prepadni pečini, nad katero je stal, jasneje jim je postajalo, kako velik je.

"Glave dol!" je ukazal Hagrid, ko so prvi čolni pripluli do stene. Vsi so sklonili glave in čolniči so jih popeljali skozi zaveso bršljana, ki je zakrivala veliko odprtino. Pluli so po temnem predoru, dokler niso prišli do podzemnega pristanišča in splezali na pomol.

"Ti tamal! A je to tvoja krastača?" je rekel Hagrid, ki je pregledal čolne, ko so se izkrcali iz njih.

"Hillary!" je blaženo vzkliknil Neville in iztegnil roki. Nato so se v soju Hagridove lešcerbe povzpeli po stopnicah, vklesanih v skalo, in prišli na vlažen, mehak travnik za gradom. Še nekaj stopnic in zbrali so se pred velikanskimi hrastovimi vhodnimi vrati.

"Ste vsi tukej? Ti, a krastačo imaš še zmerej?" je zaklical Hagrid. Nato je dvignil orjaško pest in trikrat potrkal na grajska vrata.





Sedmo poglavje





Klobuk Izbiruh


Vrata so se nemudoma odprla. Pred njimi je stala visoka, črnolasa čarovnica v smaragdno zelenem plašču. Imela je zelo strog obraz in Harryju je bilo takoj jasno, da je ne bi bilo pametno razjeziti.

"Ta prvi letnik, prufesorica McHudurra," je rekel Hagrid. "Hvala, Hagrid. Kar meni jih prepusti."

Široko je razprla vrata. Dvorana za njimi je bila tako velika, da bi šla vanjo cela hiša družine Dursley. Tlakovana je bila z velikimi kamnitimi ploščami, stene so bile osvetljene z baklami, podobnimi tistim v Gringottu, strop pa je bil tako visok, da mu sploh ni bilo videti konca. Na nasprotnem koncu dvorane je bilo veličastno stopnišče iz marmorja. Skozi vrata na desni strani se je prebil zvok stotine glasov; očitno so bili tam že zbrani višji letniki. Njih pa je profesorica odpeljala v prazno sobo na drugi strani avle. Bila je tako majhna, da so se komaj nagnetli vanjo. Živčno so se ozirali naokrog.

"Dobrodošli na Bradavičarki," jih je pozdravila njihova profesorica. "Slovesna večerja ob začetku novega šolskega leta se bo vsak čas pričela. A preden zasedete svoje prostore v Veliki dvorani, vas bomo razvrstili po domovih. Razvrstitev je zelo pomemben obred, kajti dokler ste tu, vam bo dom nadomeščal družino. Skupaj z drugimi iz svojega doma boste imeli pouk, v svojem domu boste spali in preživljali prosti čas. Domovi so štirje, imenujejo pa se Gryfondom, Pihpuff, Drznvraan in Spolzgad. Vsak izmed njih ima bogato zgodovino in v vseh so stanovali pomembni čarovniki in čarovnice. Ves čas šolanja boste z izjemnimi dosežki svojemu domu pridobivali točke. Če pa boste kršili šolska pravila, vam bomo točke odšteli. Ob slovesnosti na koncu šolskega leta podelimo domu, ki ima največ točk, pokal. To je velika čast. Upam, da boste vsi prispevali k ugledu svojega doma. Razporeditev se bo začela čez nekaj minut vpričo cele šole. Medtem ko čakate, se čimbolj uredite."

Njen pogled se je za trenutek ustavil na Nevillu, ki je narobe oblekel plašč, in na Ronovem umazanem nosu. Harry si je živčno poskušal poravnati lase.

"Vrnila se bom, ko bo vse pripravljeno," je še rekla, "in prosim, da ste tiho."

Odšla je. Harry je debelo pogoltnil. "Kako pa nas bodo razvrstili po domovih?" je vprašal Rona. "Mislim, da gre za neke vrste test. Fred je rekel, da me bo zelo bolelo, ampak po mojem to ni res."

Harryju je srce začelo razbijati. Test? Vpričo cele šole? Pa saj sploh ne zna čarati! Ni pričakoval, da bodo kaj takega zahtevali od njega takoj, ko pride na šolo. Živčno je pogledal naokrog in opazil, da je tudi ostale strah. Večinoma so bili tiho, razen Hermione Granger. Ta je vsem okoli nje hitela šepetati, koliko urokov se je že naučila, in tuhtala, kateri ji bodo prišli prav. Harry jo je poskušal preslišati. Še nikoli ni bil tako živčen. Niti takrat, ko je moral stric podpisati ukor, ki ga je dobil, ker je učiteljičino lasuljo nekako prebarval na modro. Oči ni odmaknil od vrat. Vsak trenutek se bo vrnila profesorica McHudurra in pred vsemi se bo osmešil.

Tedaj pa je za njegovim hrbtom več sošolcev glasno zakrivalo in prestrašeno se je obrnil. Zajel je sapo in tudi drugi so jo, kajti skozi steno je prilebdelo približno dvajset duhov. Bili so bleščeče bele barve in nekoliko prozorni, skozi steno pa so prišli sredi razgretega pogovora, tako da prvega letnika sploh niso opazili. Eden, ki je bil videti kot majhen, debelušen menih, je rekel: "Pozabimo na to. Dajmo mu še eno priložnost..."

"Ljubi frater, kaj nismo Zhoprnacku dali druge možnosti že najmanj stokrat? Zaradi njega smo vsi na slabem glasu, poleg tega pa ni niti pravi duh... Kaj pa vi tukaj?"

Končno jih je opazil duh, oblečen v poškrobljeno srajco in oprijete hlače. Nihče mu ni odgovoril.

"Prvi letnik!" je vzkliknil debeli menih in se zahehetal. "čakate na Razporeditev?"

Nekaj učencev mu je nemo prikimalo.

"Upam, da boste vsi prišli v Pihpuff," je rekel Frater. "Tam živim jaz."

"Gremo," je šepnil rezek glas. "Razporeditev se bo začela."

McHudurrova se je vrnila in duhovi so eden za drugim odlebdeli skozi nasprotno steno. "Postavite se v vrsto," je ukazala učenčem, "in pojdite za menoj." Harry se je komaj postavil v vrsto, saj ga noge nenadoma niso hotele ubogati. Stal je za fantom z lasmi peščene barve, za njim pa je bil Ron. Odšli so iz sobe, prek avle in skozi dvojna vrata v Veliko dvorano.

Harry si nikoli ni niti domišljal, da obstaja kaj tako nenavadnega in imenitnega. Dvorana je bila osvetljena s tisoči in tisoči sveč, ki so lebdele nad štirimi dolgimi mizami. Njihova svetloba se je odbijala od zlatih krožnikov in čaš, ki so stale na mizah. Za temi so sedeli študentje višjih letnikov, čisto na koncu dvorane pa je bila še ena dolga miza, za katero so sedeli učitelji. Profesorica McHudurra jih je privedla do nje in jih razvrstila tako, da je bila miza učiteljev za njihovimi hrbti, gledali pa so proti drugim učenčem. Na sto in sto bledih obrazov, ki so zrli vanje, se je v plapolajoči svetlobi sveč zdelo kot blede laterne. Duhovi, ki so bili posejani sem in tja med njimi pa so se svetlikali kot srebrnkaste meglice. Da bi se izognil vsem tem pogledom, se je Harry zazrl navzgor, v žametno črni strop, po katerem so bile posejane zvezde. Slišal je, kako je Hermiona zašepetala: "Zaradi čarovnije je videti natanko tak kot nebo, če ga pogledaš izpred vhodnih vrat. To sem prebrala v Zgodovini Bradavičarke."

Težko je bilo verjeti, da strop sploh obstaja in da se nad njimi ne razprostira le nebo. Profesorica McHudurra je prednje postavila stol. Nato je nanj previdno položila špičast čarovniški klobuk. Bil je večkrat zakrpan, ponošen in zelo umazan. Teta Petunija bi ga nemudoma vrgla v smetnjak.

"Mogoče bomo morali iz njega potegniti zajca," se je pletlo po Harryjevi glavi. Ko je opazil, da vsi v dvorani pričakujoče gledajo klobuk, se je zazrl vanj tudi sam. Nekaj trenutkov je bilo vse popolnoma tiho. Potem je klobuk trznil. Tik nad krajčem je imel luknjo, ta se je razprla v usta in klobuk je začel peti:

Nisem le klofeta stara,

kot se vam morda zdaj zdi.

Na tem svetu ni mi para, ljubčki, verjemite mi.

Cilindre drgnite noč in dan, skrbite za smučarske kape;

upam, da ne ponavljam zaman:

to proti meni so navadne cape.

Ničesar v vaši glavi ni,

kar ušlo bi mi lahko,

brez zadržkov vam povem, v kateri dom treba bo.

Morda spadate v Gryfondom, kjer le pogumni žive.

V drznosti in viteštvu vsi po vrsti tam bleste.

Mogoče greste v Pihpuff

kjer vsi so zvesti in pravični,

potrpežljivi Pihpuffovci pridni delavci so dični.

V modri Drznvraan pa pojde, kdor odprto glavo ima.

Tisti, ki jih mika učenost, se tam počutijo doma.

Morda pa boste v Spolzgadu in tam najdete prijateljev broje,

ti prevejani lisjaki vedno dosežejo svoje.

Nataknite me, ne bojte se! Odprite mi glave!

V varnih ste rokah (čeprav jih nimam),

kajti klobuk Izbiruh mi je ime!



Ko je klobuk nehal peti, je dvorano napolnil bučen aplavz. Klobuk se je priklonil vsaki izmed štirih miz posebej, nato pa spet obmiroval.

"Torej si moramo samo nadeti klobuk," je Ron zašepetal Harryju. "Ko dobim Freda v roke! Naložil mi je, da bom moral prebutati trola."

Harry se je kislo nasmehnil. Že res, veliko raje si bo na glavo poveznil klobuk, kot da bi poskušal čarati. Ampak vseeno si je želel, da ga pri tem ne bi vsi gledali. Klobuk je od njih očitno veliko pričakoval in Harry se trenutno ni počutil kot drzen vitez, za modrega ali prevejanega se pa tudi ni imel. Ko bi obstajal tudi dom za tiste, ki imajo trenutno nekoliko razdražen želodec. Ta bi bil pravi zanj.

Profesorica McHudurrova je stopila prednje z velikim zvitkom pergamenta. "Ko vas pokličem, sedite na stol in si nataknite klobuk," je rekla. "Abbott, Hannah!"

Iz vrste se je opoteklo dekle z rožnatimi lici in s kitami, si nataknilo klobuk in ta se ji je poveznil prek oči. Sledil je trenutek tišine...

"Pihpuff!" je vzkliknil klobuk.

Omizje na desni je glasno zaploskalo in Hannah je sedla mednje. Duh debelušnega meniha, ki je sedel za to mizo, ji je veselo pomahal. "Bones, Susan!"

"Pihpuff!" je spet vzkliknil klobuk in Susan je oddrobencljala k Hannah.

"Boot, Terry!" "Drznvraan!"

Tokrat so zaploskali pri drugi mizi z leve. Številni učenci, ki so sedeli tam, so mu segli v roko, ko se jim je pridružil. Tudi ,Brocklehurst, Mandy' je šel v Drznvraan, ,Brown, Lavender' pa je bila prva nova članica Gryfondoma in mizo na skrajni levi bi skoraj razneslo od navdušenja; rdečelasa dvojčka sta bila najglasnejša. ,Bulistrode, Millicent' se je pridružila Spolzgadu. Harry je s pogledom ošvignil njihovo mizo in ni si mogel kaj, da se ne bi stresel. Mednje že noče. Takrat se je spomnil, kako so v šoli pri telovadbi izbirali, kdo bo igral s kom. Vedno je na koncu ostal samo še on, saj ga nihče ni hotel izbrati. Pa ne zato, ker bi bil tako zanič. Vsi so se bali Dudleyja, ki ni maral, da bi bil Harry komu všeč.

"Finch-Fletchley, Justin!" "Pihpuff!"

Harry je opazil, da klobuk včasih nemudoma zavpije ime doma, pri drugih pa si vzame čas za razmislek. ,Finnigan, Seamus', fant z lasmi peščene barve, je sedel h Gryfondomovi mizi po skoraj celi minuti tišine. "Granger, Hermiona!"

Hermiona je skoraj stekla k stolu in si klobuk nestrpno posadila na glavo.

"Gryfondom!" je vzkliknil klobuk.

Ron je zaječal. Kot vedno, kadar smo živčni, se je tudi Harry domislil nečesa strašnega. Kaj, če klobuk zanj ne bo mogel izbrati primernega domač Kaj, če bo celo večnost sedel na tistem stolu s klobukom na glavic Vse dokler mu ga McHudurrova ne bo končno potegnila z glave in rekla, da je očitno prišlo do napake in da bo najbolje, če gre nazaj na vlak.

Ko je prišel na vrsto Neville Velerit - tisti, ki je kar naprej izgubljal krastačo - se je na poti k stolu spotaknil in padel. Klobuk je pri njem zelo dolgo razmišljal. Ko je končno zaklical ,Gryfondom', je Neville stekel s stola, ne da bi si ga snel. Ob spremljavi gromkega smeha se je moral vrniti in ga predati ,MacDougal, Morag'.

Ko je prišla vrsta na Dreca, se je ta bahavo sprehodil k stolu in želja se mu je v trenutku izpolnila; klobuk se je komaj dotaknil njegove glave in že je zaklical: "Spolzgad!" Tako se je Dreco pridružil svojima prijateljema, Crabbu in Goylu in kar sijal je, tako zadovoljen je bil sam s sabo. Zdaj jih je ostala samo še pešcica. Moon, Nott, Parkinson, nato dvojčici Patil, potem Perks, Sally-Anne in končno... "Potter, Harry!" Ko je stopil iz vrste, so se po dvorani oglasili številni majhni, sikajoči plamencki šepeta.

"Je rekla Potter?" "Tisti Harry Potter?"

Tik preden se mu je klobuk poveznil prek oči, je Harry še videl polno dvorano učencev, ki so stegovali vratove, da bi si ga bolje ogledali. Nato ga je zagrnila temna notranjščina klobuka. Čakal je.

"Hmm," se je oglasil droben glasek. "Zapleteno. Zelo zapleteno. Veliko poguma, to že. Tudi neumen nisi. In nadarjen, moj bog, pa kako. Zanimivo, tudi dokazal bi se rad... Kam naj te vtaknemo?"

Harry je z rokama trdo zgrabil stol in pomislil: "Samo v Spolzgad ne, samo tja ne."

"Ne v Spolzgad, kajc" je rekel drobni glas. "Si prepričan? Lahko bi postal eden velikih, veš. Vse potrebno za to imaš in Spolzgad bi ti pomagal na poti k veličini, o tem ni dvoma. Nec No, prav, če res nočeš. Potem pa te raje dajmo v... Gryfondom!"

Klobukova zadnja beseda se je razlegla po vsej dvorani. Harry ga je snel in se s tresočimi nogami odpravil h Gryfondomovi mizi. Ker se je izmuznil Spolzgadu, mu je tako odleglo, da je komaj opazil, kakšen navdušen aplavz je požel. Predstavnik Percy je vstal in mu živahno stisnil roko, rdečelasa dvojčka pa sta vpila: "Potterja smo dobili! Potterja smo dobili!"

Harry je sedel nasproti duha v poškrobljeni srajci, ki ga je videl že v mali sobici. Ta ga je potrepljal po roki in Harry se je počutil tako, kot bi roko nenadoma vtaknil v vedro ledeno mrzle vode. Zdaj je bolje videl mizo, za katero so sedeli učitelji. Na koncu, njemu najbližje, je sedel Hagrid. Ujel je Harryjev pogled in mu pomahal. Harry se mu je nasmehnil. Na sredi mize, na velikem zlatem stolu, pa je sedel Albus Dumbledore. Harry ga je takoj prepoznal, saj je njegovo sliko videl že na kartici, ki jo je dobil med cokoladnimi žabami. V dvorani so se samo še Dumbledorjevi srebrni lasje svetili tako močno kot duhovi. Harry je opazil tudi živcnega profesorja Smottana, ki ga je srečal v Pocenem kotlu. Na glavi je imel velik škrlaten turban, zaradi katerega je bil videti še bolj smešen. Samo še trije učenci niso vedeli, v katerem domu bodo. ,Turpin, Lisa' je šla v Drznvraan, potem pa je na vrsto prišel Ron, ki je bil od strahu že čisto zelen. Harry je držal pesti zanj in trenutek pozneje je klobuk vzkliknil: "Gryfondom!"

Harry je skupaj z ostalimi glasno zaploskal, Ron pa se je sesedel na stol poleg njega.

"Čestitam, Ron, izvrstno," ga je Percy pokroviteljsko pohvalil prek mize, medtem ko je ,Zabini, Blaise' odšla k Spolzgadovčem. McHudurrova je zvila pergament in odnesla klobuk. Harry je pogledal prazen krožnik, ki je stal pred njim. Šele tedaj se je zavedel, kako lačen je.

Albus Dumbledore je vstal. Široko je razširil roke in se nasmehnil študentom, kot da ga nič ne veseli bolj od tega, da jih ima vse ob sebi. "Dobrodošli!" je vzkliknil. "Dobrodošli na naši akademiji! Preden začnemo s slavnostno večerjo, bi vam rad povedal nekaj besed. Butci! Cmere! Izmečki! Goljufi! To je vse, hvala."

Sedel je. Po dvorani je završalo in vsi so zaploskali. Harry ni vedel, ali naj se smeji ali ne.

"A je malo nor?" je negotovo vprašal Percyja.

"Nor?" je brezskrbno rekel ercy. "Genij je! Najboljši čarovnik na svetu! Ampak malo je pa tudi nor. Bi krompir?"

Harry je debelo pogledal. Pladnji so bili polni hrane. Še nikoli ni videl na eni mizi toliko stvari, ki jih je rad jedel: pečeno govedino in piščance, svinjske zarebrnice in bravino, klobase, slanino in zrezke, kuhan krompir, pečen krompir, pomfri, mesne pite, grah, korenje, omake, kečap, iz neznanega razloga pa se je na mizi znašel tudi pladenj zlato zapečenih miši. Pri Dursleyjevih Harry nikdar ni zares stradal, a nikoli ni smel pojesti toliko, kolikor bi rad. Dudley si je vedno izdatno postregel s tisto hrano, ki je Harryju še posebej dišala, pa čeprav mu je bilo potem slabo. Zato si je zdaj Harry naložil na krožnik vse, le mišim se je izognil, in začel jesti. Hrana je bila izvrstna.

"Videti je dobro," je žalostno rekel duh v poškrobljeni srajci in opazoval, kako Harry reže zrezek.

"A vi ne morete...?"

"Skoraj štiristo let že nisem jedel," je zavzdihnil duh. "Seveda mi ni treba, ampak hrano vseeno pogrešam. Saj res, nisem se predstavil. Sir Nicholas de Mimsy-Porpington, na uslugo. Živim v stolpu, v katerem se nahaja vaš dom, Gryfondom."

"Zate sem pa že slišal!" je nenadoma vzkliknil Ron. "Bratje so te omenili. Kličejo te Skorajbrezglavi Nick!"

"Raje vidim, če mi recete sir Nicholas de Mimsy..." je duh užaljeno začel, a Seamus, fant s peščenimi lasmi, ga je prekinil.

"Skorajbrezglavic Kako pa si lahko skoraj brez glave?"

Sir Nicholas se je začel kujati, saj se pogovor ni odvijal, kot je pričakoval.

"Takole," je zanergal. Prijel se je za levo uho in ga potegnil. Glava se je zavrtela, kot bi bila na tečajih in pristala na levem ramenu. Nekdo ga je očitno poskusil obglaviti, pa tega ni opravil, kot bi moral. Ko je Skorajbrezglavi Nick videl njihove osuple obraze, se je razvedril. Glavo je spet nataknil na vrat, se odkašljal in rekel: "Torej. Novi Gryfondomovci! Upam, da nam boste letos pomagali osvojiti prvo mesto v tekmovanju med domovi. Gryfondom še nikoli ni bil tako dolgo brez zmage. Že šest let zapored so prvo mesto osvojili Spolzgadovci! Krvavega barona bo od važnosti še razneslo. On je njihov duh."

Harry se je ozrl k Spolzgadovi mizi. Za njo je sedel grozen duh, ki je imel namesto oči samo jamice, njegov pošastni obraz in plašč pa sta bila oblita s krvjo. Sedel je ob Drecu in Harryja je razveselilo, ko je opazil, da Dreco zaradi tega ni preveč.

"Zakaj pa je ves krvav?" je z zanimanjem vprašal Seamus.

"Tega si ga nihče ne upa vprašati," je zašepetal Skorajbrezglavi Nick. Ko so se vsi najedli, so ostanki hrane izginili in krožniki so bili v hipu spet bleščeče cisti. Trenutek za tem so se pojavile sladice: velike banjice sladoleda vseh okusov, jabolčne pite, čokoladni bomboni, krofi z marmelado, puding, jagode, žele, rižev narastek...

Ko si je Harry postregel z jabolčno pito, so se začeli pogovarjati o svojih družinah.

"Jaz sem mešanec," je rekel Seamus. "Oči je bunkelj, mami pa mu je šele po poroki povedala, da je čarovnica. Menda bi ga skoraj kap."

Ostali so se zasmejali.

"Kaj pa ti, Neville?" ga je vprašal Ron.

"Odraščal sem pri babici in ona je čarovnica," je rekel Neville.

"Ampak vsi so dolgo časa mislili, da sem bunkelj. Stari stric Algie me je kar naprej strašil, da bi iz mene spravil kakšno čarovnijo. Enkrat me je porinil s pomola in skoraj bi se utopil, ampak šele pri osmih letih se je pokazalo, da sem čarovnik. Stric me je držal za noge, da sem bingljal z okna zgornjega nadstropja, ko mu je stara teta Enid ponudila pecivo in me je pomotoma spustil. Pa mi ni bilo nič, kar odbijal sem se od tal, prek celega vrta in vse do ceste. Vsi so bili tako zadovoljni. Babica je kar jokala, tako je bila vesela. Morali bi videti njihove obraze, ko so me sprejeli na Bradavičarko. Prepričani so bili, da nisem dovolj nadarjen. Stric je bil tako srečen, da mi je kupil krastačo."

Na Harryjevi strani mize pa sta se Percy Weasley in Hermiona pogovarjala o predmetih in učiteljih. (,Upam, da bomo takoj začeli, toliko se bom lahko naučila, predvsem me zanima spreminjanje oblike, saj veš, da spremeniš eno stvar v nekaj drugega, kar je seveda zelo težko...'; ,Ampak začeli boste s preprostimi stvarmi. Vžigalice boste spreminjali v bucike...')

Harryja je počasi preplavila toplota in postajal je vse bolj zaspan. Še enkrat se je ozrl k mizi učiteljev. Hagrid je veselo nagibal čašo. Profesorica McHudurra je govorila z Dumbledorjem. Smottan s svojim smešnim turbanom pa se je pogovarjal z učiteljem, ki je imel mastne črne lase, ukrivljen nos in nezdravo rumeno polt. Vse se je zgodilo v trenutku. Profesor z mastnimi lasmi je pogledal mimo Smottanovega turbana naravnost v Harryjeve oči in Harry je v brazgotini začutil ostro bolečino.

"Au!" je vzkliknil in se prijel za celo.

"Kaj pa je?" ga je vprašal Percy.

"Nič, nič."

Bolečina je izginila tako nenadno, kot se je pojavila. Težje pa je pozabil občutek, ki ga je obšel ob učiteljevem prodornem pogledu občutek, da profesorju niti malo ni všeč.

"Kdo je profesor, s katerim govori Smottan?" je vprašal Percyja. "Smottana torej že poznaš. Nič čudnega, da je videti tako živčen. S profesorjem Rawsom govori, ki uči čarobne napoje, čeprav mu ta predmet ni všeč. Vsi vedo, da bi rad Smottanovo službo. O črni magiji ve res veliko."

Harry je Rawsa opazoval še nekaj časa, a ta ga ni več pogledal. Nazadnje je izginil tudi poobedek in profesor Dumbledore je spet vstal. Dvorana je utihnila.

"Torej. Še nekaj besed, zdaj ko ste si potešili lakoto in žejo. Najprej vas moram spomniti na nekaj šolskih pravil. Posebej prve letnike opozarjam, da je vsem študentom prepovedano hoditi v gozd na našem posestvu. Ne bi bilo slabo, če bi si to zapomnili tudi nekateri starejši študenti."

Njegove iskrive oči so poblisknile proti rdečelasima dvojčkoma. "Gospod Filch, naš hišnik, me je prosil, da vas opozorim tudi na prepoved čaranja izven razredov. Preskusi za nove igralce quidditcha bodo v naslednjem tednu. Kdor bi rad igral za moštvo svojega doma, naj se obrne na madam Hoops. Končno pa vam moram povedati še to, da je vstop v skrajni desni hodnik tretjega nadstropja letos strogo prepovedan. Priporočam vam, da se ga izogibate, razen če si želite umreti na enega bolj srhljivih načinov."

Harry se je zasmejal, a bil je eden redkih. "Je mislil resno?" je zašepetal Percyju.

"Gotovo," je odgovoril predstavnik in se namrščil. "Je pa čudno, saj ponavadi pove razlog, zakaj je to ali ono prepovedano. Gozd je poln nevarnih zveri, to vedo vsi. Vsaj predstavnikom študentov bi lahko povedal razlog."

"Preden gremo spat, pa zapojmo še šolsko pesem!" je vzkliknil Dumbledore. Harry je opazil, da se je ob tem večina učiteljev kislo nasmehnila. Dumbledore pa se ni zmenil zanje. S palico je na kratko zamahnil, kot bi se rad znebil muhe, ki je sedla nanjo. Iz nje je poletel zlat trak, se dvignil visoko nad mize in se kot kača začel zvijati v besede.

"Vsak naj poje melodijo, ki mu je najbolj všeč," je še dodal Dumbledore, "pa kar začnimo."

In so se zagnali: Bradavičarka, Bradavica, bodi naša vodnica!

Vsi, plešasti starčki, mulci in parčki

si želimo nadevati glave

s cim za učenjake ta prave.

Kajti zdaj so prazne, polne zraka, po katerem muha koraka.

Zato nas kaj pametnega nauči, da bo kaj v naši buči.

Potrudi se, mi se bomo tudi, sicer naj nam zgnijejo možgani in otrdijo udi!



Koliko časa je trajala pesem, je bilo odvisno od vsakega posebej. Na koncu sta pela samo še rdečelasa dvojčka, ki sta si izbrala melodijo počasne pogrebne koračnice. Dumbledore jima je zadnjih nekaj vrstic dirigiral s čarovniško palico, ko sta koncala, pa jima je ploskal najglasneje od vseh.

"Oh, glasba," je rekel in si obrisal oči. "Njen car sega prek vseh naših čarovnij. Zdaj pa je čas za v posteljo. Gremo, mularija!"

Prvošolci iz Gryfondoma so Percyju skozi klepetavo množico sledili ven iz Velike dvorane in navzgor po marmornatem stopnišču. Harryja noge spet niso hotele ubogati, a tokrat zato, ker je bil tako sit in utrujen. Bil je preveč zaspan, da bi ga karkoli presenetilo. Celo to, da so ljudje na portretih, mimo katerih so šli, kazali nanje in šepetali. Pa tudi to, da jih je Percy vodil skozi številna vrata, ki so bila skrita za drsnimi omarami ali tapiserijami. Vzpenjali so se po mnogih stopniščih, zehali in vse težje premikali noge. Harry se je ravno spraševal, kako dalec bodo še morali iti, ko so se nenadoma ustavili. Pred njimi je kakšen meter nad tlemi lebdela kopica sprehajalnih palic. Ko je Percy napravil korak proti njim, so se začele metati vanj.

"Zhoprnack je," je zašepetal Percy. "Šolski poltergeist." Povzdignil je glas: "Zhoprnack, pokaži se."

V odgovor je nekaj glasno prdnilo.

"Bi rad, da grem po Krvavega barona?"

Temu je sledil pridušen pok in prikazal se je majhen možic z nagajivimi temnimi očmi in velikimi usti. S prekrižanimi nogami je lebdel v zraku in objemal sprehajalne palice.

"Uuhuhuu!" se je razveselil in se zlobno zahihital. "Prvi črvi! To bo zabave!"

Pognal se je nadnje in vsi so se sklonili.

"Poberi se, Zhoprnack, sicer bo Krvavi baron izvedel za tole, prisežem!" se je razjezil Percy.

Zhoprnack mu je pokazal jezik in izginil, palice pa je odvrgel Nevillu na glavo. Slišali so, kako je drvel proc po hodniku in mimogrede tolkel po oklepih, ki so stali ob stenah.

"Zhoprnacka se morate paziti," je razlagal Percy, ko so se odpravili naprej. "Samo Krvavi baron ga zna držati v šahu, niti nas, predstavnikov študentov, ne posluša. Pa smo tu."

Na koncu hodnika je visel portret zelo debele ženske v rožnati svileni obleki.

"Geslo?" je vprašala.

"Caput draconis," je rekel Percy in slika se je umaknila. V steni za njo je bila luknja in vsi so splezali skoznjo (Nevillu so morali pomagati). Na drugi strani je bila dnevna soba Gryfondomovcev; udobna, okrogla dvoranica, v kateri je bilo veliko mehkih naslonjačev. Percy je dekleta napotil v eno smer, fante pa v drugo. Ko so se povzpeli na vrh polžastega stopnišča - očitno so bili v enem izmed stolpov - so končno našli svoje postelje. Vse so imele štiri stebričke, prek katerih je visel baldahin temnordeče barve. Zaboje s prtljago so jim že prinesli v spalnico. Bili so preveč utrujeni, da bi se pogovarjali. Preoblekli so se v pižame in popadali v postelje.

"Dobra hrana, kaj?" je Ron zamrmral Harryju. "Nehaj, Škraba! Rjuh se je lotila."

Harry je hotel Rona še vprašati, ali je poskusil jabolčno pito, pa je zaspal. Mogoče se je preveč najedel, kajti tiste noči je imel čudne sanje. Nosil je turban profesorja Smottana in turban mu je kar naprej govoril, da se mora preseliti v Spolzgad, ceš da je to njegova usoda. Harry se je upiral, da noče v Spolzgad in turban je postajal vse težji. Poskusil ga je sneti, a se ga je tako močno oprijel, da ga je že bolelo. V sanjah je videl tudi Dreca, ki se mu je smejal, ko se je ruval s turbanom. Nato pa se je Dreco spremenil v profesorja z ukrivljenim nosom, Rawsa in njegov smeh je postal hladen in krut. Temu je sledila eksplozija zelene svetlobe in Harry se je zbudil popolnoma preznojen. Nekaj časa je samo tiho ležal in drhtel od groze. Počasi p se je le pomiril, se obrnil in kmalu spet zaspal. Ko se je naslednjega dne zbudil, se sanj ni več spomnil.





Osmo poglavje





Mojster čarobnih napojev




"Tamle je, glej." "Kje?"

"Zraven prekle z rdečimi lasmi." "Tisti z očali?"

"Si videla njegov obraz?" "Si videl brazgotino?"

Šepetanje je Harryja spremljalo od trenutka, ko je naslednjega jutra prišel iz spalnice. Sošolci so se v velikih gručah zbirali na hodnikih in ga radovedno opazovali ali pa že kar nesramno zijali vanj. Harryju je bilo to zoprno, pa še pot do učilnic je težje našel. Na Bradavičarki je bilo stodvainštirideset stopnišč: nekatera so bila široka in velika; druga ozka in razmajana; najbolj zoprna so bila tista, ki so te ob petkih pripeljala drugam kot druge dni; spet tretja so imela stopnico, ki je izginila in si jo je bilo treba zapomniti ter preskočiti. Na akademiji so obstajala vrata, ki se niso hotela odpreti, razen če si jih vljudno prosil ali požgečkal na natančno določenem mestu. Obstajala so tudi številna vrata, ki sploh niso bila vrata, temveč stene, ki so se samo pretvarjale, da so kaj drugega. Zelo težko si je bilo zapomniti, kje je kaj, kajti vse se je kar naprej premikalo. Ljudje na portretih so se obiskovali in Harry je bil prepričan, da viteški oklepi lahko hodijo.

Tudi duhovi jim niso bili v pomoč. Kadar je kateri izmed njih nenadoma prilebdel skozi vrata, ki si jih ravno poskušal odpreti, te je prav zoprno prestrašil. Skorajbrezglavi Nick je Gryfondomovčem sicer rade volje povedal, kako se kam pride. Poltergeist Zhoprnack pa jih je vedno, kadar se jim je najbolj mudilo, zapeljal pred zaklenjena vrata ali na stopnišče, ki ni vodilo nikamor. Obenem jim je v glavo metal koše za smeti, jim spodnašal preproge in jih obmetaval s kosi krede. Najbolj pa jim je šel na živce, kadar se jim je prikradel za hrbet, jih zgrabil za nos in zavreščal: "Pa te imam, rilec prašičji!"

Še hujši od Zhoprnacka, če je to sploh mogoče, pa je bil hišnik, Argus Filch. Harry in Ron sta se mu zamerila že prvi šolski dan. Filch ju je zalotil, ko sta poskušala odpreti vrata, za katera se je izkazalo, da vodijo na prepovedani hodnik. Ni jima verjel, da sta se izgubila, in prepričan je bil, da sta hotela vdreti. Grozil jima je že, da ju bo zaprl v grajsko ječo, ko ju je rešil mimoidoči profesor Smottan. Filch je imel mačko, ki ji je bilo ime gospodična Norris. Beštija umazano sive barve je bila mršava in koščena, oči pa je imela takšne kot hišnik - izbuljene ko avtomobilske luci. Vohljala je po hodnikih, in če si vpričo nje prekršil kakšno pravilo, pa čeprav je šlo za malenkost, je takoj stekla po Filcha in ta je v trenutku prisopel. Filch je poznal skrivne prehode v šoli bolje kot kdorkoli (razen morda rdečelasih dvojčkov) in vedno se je prikazal kar naenkrat, tako kot duhovi. Vsi učenci so ga sovražili in ena njihovih najbolj gorečih želja je bila, da bi gospodično Norris lahko vsaj enkrat krepko brcnili.

Harry je tudi kmalu ugotovil, da čaranje ni ravno preprosto. Vsako sredo opolnoči so s teleskopi preučevali nočno nebo in naučiti so se morali imena številnih zvezd in ozvezdij. Trikrat na teden so imeli v rastlinjaku za gradom pouk rastlinoslovja. Majhna in čokata čarovnica, ki se je pisala Ochrowt, jih je učila, kako skrbeti za vse čudne rastline in gobe ter za kaj se uporabljajo.

Daleč najbolj dolgočasne pa so bile ure zgodovine čarovništva, edinega predmeta, ki ga je ucil duh. Profesor Speedy je bil že zelo star, ko je nekega dne zaspal pred ognjiščem v zbornici. Naslednje jutro je vstal, da bi šel k pouku in pustil svoje telo tam. Tako je zdaj hodil okoli kot duh ter monotono razlagal in razlagal, učenci pa so zapisovali imena in letnice, dokler ni začel mešati Emerica Zlega z Ulricom Čudakom.

Profesor Colibri, učitelj urokov, je bil tako suhcan in majhen, da je moral stati na kupu knjig, če je hotel videti prek katedra. Ko je na začetku prve ure odprl redovalnico in prišel do Harryjevega imena, je vznemirjeno zacvilil in se prevrnil s skladovnice knjig.

Profesorica McHudurra pa je bila druga pesem. Harry je imel povsem prav, da je ne bi bilo pametno razjeziti. Bila je stroga ter bistra in v trenutku, ko so sedli k prvi uri, jih je posvarila: "Spreminjanje oblike je ena najbolj zapletenih in nevarnih panog čaranja, kar se jih boste ucili na tej šoli. Kdor bo pri meni napravil eno samo neumnost, bo šel nemudoma domov in se ne bo več vrnil. Toliko, da veste."

Nato je spremenila kateder v pujsa in spet nazaj. To je vse očaralo in komaj so čakali, da še sami poskusijo. A kmalu so ugotovili, da še dolgo ne bodo spreminjali pohištva v živali. Naučili so se vrsto zapletenih postopkov, nato pa so dobili vsak svojo vžigalico, ki naj bi jo spremenili v iglo. A na koncu ure je samo Hermioni uspelo vžigalico vsaj nekoliko spremeniti; profesorica je vsem pokazala, kako ostra in srebrna je postala, ter Hermiono nagradila s prijaznim nasmeškom, ki je bil pri njej prava redkost.

Res vsi pa so se veselili predavanj o obrambi pred mračnimi silami. Vendar se je izkazalo, da se od Smottana ne bodo naučili kaj dosti. Njegova učilnica je močno smrdela po česnu, s katerim je očitno hotel preprečiti obisk vampirja, ki ga je srečal v Romuniji. Za turban je Smottan rekel, da mu ga je dal v zahvalo afriški princ, ker ga je rešil nadležnega zombija. To so verjeli le s težavo. Ko je namreč Seamus navdušeno prosil Smottana, naj jim pove, kako se je boril z zombijem, je Smottan zardel in začel govoriti o vremenu. Poleg tega pa je turban čudno zaudarjal in rdečelasa dvojčka sta vztrajno trdila, da je Smottan nabasal česen tudi vanj, s čimer naj bi bil povsod varen pred vampirjem.

Harryju je odleglo, ko je ugotovil, da sošolci ne znajo čarati nič bolje kot on. Večina jih je prišla iz bunkeljskih družin in tudi oni prej niso vedeli, da so čarovniki oziroma čarovnice. Poleg tega pa je bilo čaranje tako zapleteno, da tudi takšni, kot je bil Ron, niso imeli velike prednosti. Petek je bil za Harryja in Rona pomemben dan. Uspelo jima je priti na zajtrk v Veliko dvorano, ne da bi se pri tem enkrat samkrat izgubila. "Kaj imamo danes na urnikuc" je Harry vprašal Rona, ko je ovsene kosmiče mešal s krepko merico sladkorja.

"Dve uri čarobnih napojev s Spolzgadovci," je rekel Ron. "Raws je predstojnik Spolzgada. Pravijo, da svojim vedno gleda skozi prste, do drugih pa je grozno strog. Bomo videli, če je to res."

"Ko bi McHudurrova kdaj nam pogledala skozi prste," je zavzdihnil Harry. Profesorica McHudurra je bila predstojnica Gryfondoma. A prejšnji dan, ko jim je naložila cel kup naloge, se na to, kot ponavadi, ni ozirala.

Ravno takrat je prispela pošta. Harry se je na to že navadil, prvo jutro pa bi skoraj padel s stola, ko se je v Veliko dvorano med zajtrkom nenadoma vsulo na stotine sov. Krožile so nad mizami, dokler niso našle svojih lastnikov in jim v naročje odvrgle pisma ali paketa. Harryju Hedwig zaenkrat ni prinesla še ničesar. Včasih mu je sedla na ramo in ga malo pogrizljala po ušesu ali pa pojedla košček opečenega kruhka, potem pa odletela spat v enega izmed stolpičev, v katerem so imele sove svoj prostor. To jutro pa je pristala med posodo z marmelado in sladkornico ter na krožnik odvrgla pismo. Harry ga je takoj odprl.



Lubi Hari,

Vem de maš ub petkih frej, zatorej te vabim, de prideš na eno šalco čaja. Mi boš luhko povedal, kuko si se imel ta prvi teden. Pošelj Hedwik, če prideš, Hagrit.



Harry si je od Rona sposodil pero in na hrbtno stran pisma hitro napisal: "Hvala, z veseljem." Pismo je dal Hedwig in odnesla ga je Hagridu. Še dobro, da se je Harry veselil vsaj pomenka s Hagridom, kajti pri Rawsu je bilo peklensko. Že na slavnostni večerji ob začetku šolskega leta je Harry dobil obcutek, da ga Raws ne mara. Do konca predavanja pa je vedel, da se je motil. Ni šlo za to, da ga Raws ne mara, dobesedno sovražil ga je. Učilnica je bila v eni izmed grajskih ječ. V njej je bilo hladno in precej srhljivo, saj so v steklenih kozarcih, ki so stali na policah, lebdela trupla in okostja različnih živali.

Raws je podobno kot profesor Colibri šolsko uro začel tako, da je odprl redovalnico. Podobno kot Colibri se je tudi on ustavil ob Harryjevem imenu.

"Saj res," je rekel z nevarno mehkim glasom. "Harry Potter. Še ena izmed slavnih osebnosti, ki nas je počastila s svojo navzočnostjo." Dreco ter njegova prijatelja Crabbe in Goyle so se ob tem privošcljivo zahihitali. Raws je do konca pregledal imena v redovalnici, nato pa se je zazrl v učence. Oči je imel črne kot Hagrid, a še zdaleč niso bile tako tople. Bile so mrzle in prazne in ob njih si pomislil na temačne rove.

"Tu ste, da bi se naučili prefinjene in natančne umetnosti izdelovanja čarobnih napitkov," je začel. Govoril je skoraj šepetaje, a ujeli so vsako besedo - kot McHudurrova, je tudi Raws znal brez truda pripraviti učence do tega, da so bili popolnoma tiho. "Ker pri tem ni neumnega mahanja s palico, vas bo vecina mislila, da sploh ne gre za čaranje. Seveda ne pričakujem od vas, da bi razumeli lepoto, ki se skriva v počasi brbotajočem kotlu in njegovih svetlikajočih se izparinah, da bi občutili prefinjeno moč tekočine, ki se pretaka po žilah, uroči misli in si pokori čute. Lahko vas naučim, kako ustekleničiti slavo, zvariti življenje ali celo začepiti smrt. Vse to in še več, če se bo le izkazalo, da niste takšni butci, kakršne moram učiti ponavadi."

Premolknil je. Harry in Ron sta se spogledala, Hermiono pa je očitno kar raznašalo od želje, da bi dokazala, kako ona ne spada med butce.

"Potter!" je nenadoma revsknil Raws. "Kaj dobimo, če pelinovi raztopini dodamo prah korenine rumenega osirja?"

Če kakšni raztopini dodamo korenino česa? Harry se je obupano ozrl k Ronu, a tudi njemu se očitno ni niti sanjalo, o čem govori Raws. Hermiona pa je roko stegnila visoko v zrak.

"Ne vem, gospod," je rekel Harry. Raws se je zaničljivo nasmehnil. "Jej, jej, jej. Slava očitno ni vse." Za Hermionino roko se ni zmenil.

"Poskusimo še enkrat. Potter, kje najdemo bezoar?"

Hermiona je roko stegnila tako visoko, kolikor je mogla, ne da bi vstala. Harry pa ni imel pojma, kaj je bezoar. Prisilil se je, da ni gledal Dreca, Crabba in Goyla, ki so se tresli od smeha.

"Ne vem, gospod."

"Se ti ni dalo odpreti knjige, preden si prišel, kaj?"

Harry je gledal naravnost v profesorjeve hladne oči. Še pri Dursleyjevih je prebral vse šolske knjige. Menda Raws ni pričakoval, da se bo na pamet naučil vse iz Tisoč čarobnih zelišč in gob? Raws se še vedno ni zmenil za Hermionino roko, ki je kar trepetala od znanja.

"Kakšna je razlika, Potter, med preobjedo in omejem?"

Ob tem vprašanju je Hermiona vstala in celo stopila na prste.

"Ne vem," je tiho rekel Harry. "Mislim pa, da ve Hermiona, zakaj ne vprašate nje?"

Nekaj učencev se je zasmejalo; Harry je opazil, da mu je Seamus pomežiknil. Rawsa pa njegov odgovor ni razveselil.

"Sedi," je revsknil na Hermiono. "Ti Potter, pa bi moral vedeti, da iz pelina in rumenega osirja lahko napravimo uspavalo, ki je tako močno, da ga imenujemo napoj živih mrličev. Bezoar je kamen, ki ga najdemo v kozjem želodcu in te obrani pred večino strupov. Preobjeda in omej pa sta ena in ista rastlina, ki jo imenujemo tudi akonit. Kaj je z vami? Zakaj si tega ne zapisujete?"

Vsi so hitro segli po pergamentu in peresih, Raws pa je še dodal: "Tvoje jezikanje, Potter, pa bo Gryfondom stalo eno točke."

Za Gryfondom s tem še ni bilo konec težav. Raws je razred razdelil po parih in jim naročil, naj skuhajo preprost napitek za zdravljenje gnojnih turov. S svojim dolgim črnim plaščem je pometal od enega do drugega para in jih opazoval, kako tehtajo posušene koprive in drobijo kačje zobe. Nič, kar so naredili, mu ni bilo všeč, samo Dreca je pohvalil. Ravno je vsem kazal, kako izvrstno zna Dreco ocvreti črne lazarje ("Očitno tega ne počne prvič," si je mislil Harry), ko so ječo napolnili zeleni oblaki jedkega dima in glasno sikanje. Nevillu je nekako uspelo stopiti Seamusov kotel, od katerega je ostala samo kepa kovine, njun napoj pa se je razlil po kamnitih tleh in v čevljih učencev napravil marsikatero luknjo. V nekaj sekundah so vsi stali na stolih, Neville pa je ječal od bolečin. Ko se je Seamusov kotel stopil, se je polil z jedko tekočino, po rokah in nogah pa so se mu že pojavili krvavo rdeči mehurji. "Ti osel neumni," je zarenčal Raws, enkrat samkrat zamahnil s palico in razlita tekocina je izginila. "Sem vam rekel, da smete bodice ježevca dodati šele potem, ko kotel odmaknete iznad ognja!" Neville je tiho zastokal, ko so mu mehurji prekrili tudi nos.

"Odpelji ga v ambulanto," je zalajal na Seamusa. Nato pa se je obrnil k Harryju in Ronu, ki sta delala tik ob Nevillu.

"Ti! Potter! Zakaj nisi rekel Veleritu, naj bodic še ne meče v kotel? Si mislil, da ti bo zrasel ugled, če ga bodo drugi lomili, kaj? Za to bom Gryfondomu odbil še eno točko."

To je bilo res nepravično in Harry je že odprl usta, pa ga je Ron hitro brcnil. "Raje bodi tiho," je zamrmral. "Slišal sem, da je Raws lahko prav pasji."

Ko so se čez eno uro vrnili iz kleti, je bil Harry čisto poklapan. Še prvi teden ni minil, pa je svoj dom že prikrajšal za dve točki. Zakaj ga Raws tako sovraži?

"Ne bodi žalosten," ga je tolažil Ron. "Zaradi Freda in Georga je Raws Gryfondomu že velikokrat vzel točke. Grem lahko tudi jaz k Hagridu?" Pet do treh sta stopila skozi grajska vrata in se odpravila skozi park. Hagrid je živel v majhni leseni koči na robu gozda, v katerega niso smeli. Pred vrati koce sta opazila lokostrel in par galoš. Ko je Harry potrkal, se je iz notranjosti zaslišalo besno praskanje in glasen lajež. Nato sta zaslišala Hagrida: "Sedi! Čekan, sedi!" Hagrid je odprl vrata, a samo toliko, da je skoznje pomolil svojo kosmato glavo. "Samo mejckeno," je rekel. "Sedi, čekan!"

Končno ju je spustil v kočo, ves čas pa je le s težavo zadrževal ogromnega črnega lovskega psa za ovratnico. Koča je imela en sam prostor. S stropa so viseli kosi gnjati in mrtvi fazani, na odprtem ognjišču je visel brbotajoč kotel, v kotu sobe pa je stala velika postelja, prekrita s prešito odejo.

"Kar razkomotita se," je rekel Hagrid in spustil čekana. Ta se je zagnal naravnost v Rona in ga začel lizati po ušesih. Kot Hagrid očitno tudi čekan ni bil tako divji, kot je bil videti.

"To je Ron," ga je Harry predstavil Hagridu, ta pa je v čajnik vlil vrelo vodo in na krožnik naložil nekaj kolačev.

"Eden od Weasleyjovih, a ne?" se je nasmehnil Hagrid, ko je opazil Ronove pege. "Pulovico življenja že preganjam tvoja dva brata dvojčka iz gozda."

S kolači bi si skoraj polomila zobe, ampak pretvarjala sta se, da so jima všeč. Hagridu sta povedala, kako je bilo prvi teden v šoli. Čekan je položil glavo Harryju v naročje in se mu slinil po plašču. Fanta sta bila presrečna, ko je Hagrid za Filcha rekel, da je star kozel. "Tisto mačko, guspodično Norris, bi pa prov rad enkrat predstavil čekanu. Vama rečem, vsakič, koker grem v šolo, gre povsod za menoj. Na morem se je znebiti, Filch jo je našuntal, da me tuko mori." Nato mu je Harry potožil, kako je bilo pri Rawsu. Podobno kot Ron, mu je tudi Hagrid rekel, naj ga to ne skrbi preveč - Raws tako ali tako ne mara skoraj nobenega učenca.

"Ampak mene prav sovraži!"

"Frataprata," je Hagrid zamahnil z roko. "Le zakuga bi te sovražil?" A Harryju se je zdelo, da se je pri tem izmikal njegovemu pogledu.

"Kuko pa kej tvoj brat Charlie?" je Hagrid vprašal Rona. "Ta mi je bil res fejst všeč, zna delat z živalmi."

Harry se je spraševal, ali je Hagrid nalašč zamenjal temo pogovora. Medtem ko je Ron pripovedoval o Charliejevem delu z zmaji, je potegnil izpod čajnika kos papirja. Šlo je za izrezek iz Preroških novic:



Najnovejše o vlomu v Gringott

Vlom v banko, ki se je pripetil 31. julija, še vedno raziskujejo. Zaenkrat prevladuje mnenje, da so ga zakrivili doslej še neznani storilci, ki se verjetno ukvarjajo s črno magijo. Uslužbenci banke so nam danes zagotovili, da roparji niso ukradli ničesar. Sef v katerega so vlomili, so menda izpraznili nekoliko prej istega dne.



"Kaj je bilo v njem, vam pa ne povemo in če ne boste nehali povsod vtikati nosu, boste žalostno končali," je izjavil tiskovni predstavnik banke.

Harry se je spomnil, da mu je za rop banke povedal Ron, kdaj se je zgodil, pa ni omenil.

"Hagrid!" je vzkliknil. "V banko so vlomili na moj rojstni dan. Mogoče sva bila v njej ravno takrat, ko se je to zgodilo."

Tokrat je bilo povsem očitno, da se Hagrid izmika njegovemu pogledu. Nekaj je zamrmral in mu ponudil še en kolač. Harry je še enkrat prebral članek. Sef, v katerega so vlomili, so menda izpraznili nekoliko prej istega dne. Hagrid je izpraznil sef sedemstotrinajst, iz njega pa je vzel edino, kar je bilo notri: tisti zanikrni omot. So tatovi iskali prav to? Ko sta se skupaj z Ronom vračala v grad na večerjo, sta imela žepe polne kolačev, saj sta bila preveč vljudna, da bi jih zavrnila. Harryju je kratki obisk pri Hagridu dal misliti več od vseh šolskih ur. Je Hagrid prišel po omot v zadnjem trenutku? Kje je zdaj? In nenazadnje - mar Hagrid ve kaj o Rawsu, pa mu tega noče povedati?





Deveto poglavje





Polnočni dvoboj


Harry je bil prepričan, da nikogar ne bo sovražil bolj kot Dudleyja, potem pa je spoznal Dreca. A na srečo so imeli prvi letniki iz Gryfondoma skupno uro s Spolzgadovci samo pri Rawsu in Dreca mu ni bilo treba prenašati prav pogosto. Tako je bilo vsaj na začetku šolskega leta. Potem pa se je na steni dnevne sobe v Gryfondomu pojavilo obvestilo, ob katerem so se vsi nejevoljno namrščili. Na njem je pisalo, da se pouk letenja za prve letnike začne v četrtek in da bodo imeli ure skupaj s Spolzgadovci.

"Samo še tega se mi je manjkalo," je zavzdihnil Harry. "Da bom lahko vpričo Dreca padel z metle."

Letenja se je zelo veselil.

"Kako veš, da ti ne bo šlo?" ga je Ron postavil na trdna tla. "Pa čeprav ne boš blestel; vem, da Dreco kar naprej razlaga, kako dobro igra quidditch, ampak gotovo samo naklada."

Dreco je res veliko govoril o letenju. Glasno se je pritoževal, da prvim letnikom ne dovolijo igrati quidditcha in pogosto se je tudi na dolgo in široko hvalil s svojimi podvigi na leteči metli. če je bilo verjeti njegovemu hvalisanju, je že večkrat komaj ušel bunkeljnom v helikopterjih. Vendar ni bil edini, ki se je bahal z izvrstnim obvladovanjem leteče metle. Seamus je trdil, da je že od malih nog dirkal z metlo po podeželju. Celo Ron je razlagal vsem, ki so ga bili pripravljeni poslušati, kako je nekoč na Charliejevi stari metli skoraj trcil v jadralno letalo. Poleg tega se je dolge ure prepiral z Deanom Thomasom, enim izmed fantov v njihovi spalnici, kateri šport je boljši - nogomet ali quidditch. Ni in ni mogel razumeti, kaj je tako zanimivega na igri z eno samo žogo, pri kateri ne moreš leteti. Harry ga je enkrat zalotil, kakor s prstom dreza v igralce na posterju Deanovega najljubšega nogometnega moštva, mislec, da se bodo vendarle premaknili.

Neville ni še nikoli letel z metlo, saj se mu je njegova babica ni dovolila niti dotakniti. Harry je natihem menil, da je za to imela dober razlog. Neville se je namreč poškodoval nenavadno pogosto, pa čeprav je z obema nogama stal na trdnih tleh. Hermiona se je prve ure letenja bala skoraj tako zelo kot Neville. Tega se namreč ni mogla naučiti iz knjig. Pa ne, da tega ni poskusila. V četrtek jim je ušesa do roba napolnila z nasveti za letenje, ki jih je našla v priročniku z naslovom Quidditch skozi tisočletja. Neville je pobožno vpijal vsako njeno besedo in upal, da bo slišal kaj, zaradi cesar se bo pozneje vendarle obdržal na metli. Vsi drugi pa so bili zelo zadovoljni, ko so Hermionino predavanje prekinile sove s pošto.

Harry od Hagridovega sporočila dalje ni dobil enega samega pisma, kar je Dreco seveda kmalu opazil. Njegova velika uharica mu je vsak dan od doma prinašala sladkarije. Milostno jih je razdajal svojim sošolčem in se pri tem Harryju zlobno smehljal.

Tistega dne je Nevillu njegov čuk prinesel od babice majhen zavitek. Navdušeno ga je odprl in jim pokazal stekleno kroglo, polno belega dima.

"To je spominka," je razložil. "Babica ve, da zmeraj kaj pozabim. Spominka ti pove, če si kaj pozabil narediti. Takole jo primeš, močno stisneš in če postane rdeča... Ojej." Žalostno je pogledal v stekleno kroglo, iz katere so zažarele škrlatne črke: "Nekaj si pozabil!" Poskušal se je spomniti, kaj je pozabil. Takrat pa je mimo njihove mize prišel Dreco in mu kroglo iztrgal iz rok. Harry in Ron, ki sta že dolgo čakala na razlog, da bi ga namlatila, sta takoj planila nadenj. A profesorica McHudurra, ki je težave opazila hitreje kot katerikoli učitelj na šoli, je bila v trenutku pri njih.

"Kaj se dogaja?"

"Dreco ima mojo spominko, gospa profesorica." Dreco se je namrdnil in kroglo hitro odložil na mizo.

"Saj sem jo samo gledal," je rekel ter jo pobrisal h Crabbu in Goylu.

Ob pol štirih tistega popoldneva so se Harry, Ron in drugi Gryfondomovci vsuli iz gradu ter stekli v grajski park, kjer naj bi imeli prvo uro letenja. Dan je bil sončen in nekoliko vetroven. Napotili so se po bregu navzdol do dolge ravnice ob prepovedanem gozdu, katerega drevesa so se grozeče zibala v daljavi. Spolzgadovci so bili že tam, čakalo pa jih je tudi dvajset metel, razporejenih v ravno crto. Harry je dan prej slišal, kako sta se Fred in George Weasley pritoževala nad šolskimi metlami. Nekatere naj bi se začele tresti, če si letel previsoko, druge pa so menda vedno letele nekoliko na levo.

Kmalu je prišla tudi učiteljica, madam Hoops. Imela je kratke sive lase, oči pa rumene kot sokol.

"Kaj pa čakate?" je zaklicala. "Postavite se ob metle. Dajmo, pohitite." Harry se je postavil k najbližji metli in si jo podrobneje ogledal. Bila je stara, njene ščetine pa so bile že zelo uboge.

"Stegnite desnico nad metlo," je ukazala madam Hoops, ki je stala pred njimi, "in recite: ,Gor!'"

"Gor!" so zavpili.

Harryju je metla takoj skočila v dlan, a bila je ena redkih, ki so ubogale. Hermionina se je samo prevalila, Nevillova pa ni niti trznila. Harry je pomislil, da je z metlami mogoče tako kot s konji – čutijo, če te je strah. Nevillu se je glas namreč tresel in bilo je očitno, da mu ni do letanja.

Madam Hoops jim je nato pokazala, kako naj sedejo nanje, ne da bi takoj zdrsnili z njih. Sprehodila se je od začetka do konca vrste in pregledala, ali se pravilno držijo za rocaj. Harry in Ron sta bila zelo zadovoljna, ko je popravila tudi Drecov prijem.

"Ko zažvižgam s piščalko, se močno poženite od tal," je nadaljevala z navodili. "Pazite na ravnotežje in se dvignite za meter ali dva, nato pa takoj spet pristanite. To dosežete tako, da se nagnete nekoliko naprej. Počakajte, da zažvižgam. Tri, dve, ena..."

Ampak Neville je bil živčen in bal se je, da bo edini ostal na tleh. Zato se je odrinil, še preden se je piščalka sploh dotaknila ustnic madam Hoops.

"Takoj nazaj!" se je razjezila profesorica, a Neville je švignil proti nebu kot zamašek iz steklenice šampanjca. Tri metre, pet metrov... Ko je opazil, da se tla bliskovito oddaljujejo, je prebledel. Zdrznil se je, zgubil ravnotežje in... Tresk! Padel je na tla in nekaj je grdo škrtnilo. Potem pa je kar obležal. Njegova metla se je še vedno dvigovala, začela leno drseti nad prepovedani gozd in polagoma izginila. Madam Hoops se je sklanjala nad Nevillom in bila je skoraj tako bleda kot on.

"Zlomljeno zapestje," je zamrmrala. "Dajmo, fant. Vse bo v redu. Vstani."

Obrnila se je k ostalim. "Peljala ga bom v šolsko ambulanto. Da se mi medtem nihče ne gane! Ne dotikajte se metel, sicer se boste znašli doma hitreje kot lahko recete quidditch. Pridi, ljubček."

Objokani Neville, ki se je držal za zapestje, je vstal in madam Hoops ga je objela prek ramen ter ga odpeljala v šolo. Takoj ko je bila učiteljica dovolj daleč, da jih ni mogla več slišati, je Dreco planil v krohot.

"Ste videli, kako je debeluhar pogledal?" Tudi drugi Spolzgadovci so se mu pridružili. "Nehaj, Dreco," se je razjezila Parvati Patil.

"Menda ne boš branila tega štora?" se je še naprej hihitala Pansy Parkinson iz Spolzgada. "Nisem si mislila, da so ti všeč debele mevže, Parvati."

"Glejte!" je rekel Dreco, se pognal naprej in nekaj pobral iz trave. "To je tista neumna krogla, ki mu jo je poslala babica."

Dvignil jo je visoko v zrak in spominka se je zasvetlikala v soncu. "Daj jo sem," je tiho rekel Harry. Vsi so utihnili in ga pogledali. Dreco se je nesramno zarežal.

"Pustil jo bom nekje, kjer bo Velerit težko prišel do nje. Recimo... na vrhu drevesa."

"Daj jo sem!" je zakričal Harry, Dreco pa je že skočil na metlo in vzletel. Ni lagal, res je znal dobro leteti. Ustavil se je ob vrhu visokega hrasta in zaklical: "Pridi ponjo, Potter!"

Harry je pograbil metlo.

"Ne!" je kriknila Hermiona. "Učiteljica nam je prepovedala leteti. Vsem boš nakopal težave."

Ni se zmenil zanjo. V ušesih mu je zamolklo udarjalo. Sedel je na metlo, se trdo odrinil in poletel navzgor in še višje. Lasje in plašč so mu zaplapolali v vetru; ob spoznanju, da se mu letenja sploh ni treba učiti, je vse v njem izbruhnilo od divjega veselja. Tako lahko je bilo, tako čudovito. Metlo je nekoliko dvignil in poletel še višje, s tal pa so se zaslišali osupli kriki deklet in Ronov občudujoči vzklik. Metlo je nato ostro zasukal in se sredi zraka spogledal iz oči v oči z Drecom. Ta je bil precej osupel.

"Daj mi jo," mu je zaklical Harry, "sicer boš zletel z metle!"

"A ja*" se je Dreco poskušal posmehljivo nasmehniti, a očitno se ga je bal. Harry je preprosto vedel, kaj mora narediti. Nagnil se je naprej, trdno zgrabil metlo z obema rokama in se kot kopje pognal proti Drecu. Ta se mu je umaknil v zadnjem trenutku, Harry pa je spet ostro zavil in umiril metlo. Spodaj so mu zaploskali.

"Tukaj ni Crabba in Goyla," je Harry zaklical Drecu. Očitno se je tega zavedal tudi on.

"Pa jo ujemi, če jo moreš!" je zavpil, vrgel kroglo visoko v zrak in se pognal proti tlem.

Harry je opazoval, kako se je krogla kot v počasnem posnetku dvignila, nato pa začela padati. Nagnil se je naprej in ročaj metle usmeril navzdol. V naslednjem trenutku je že drvel proti tlom. Poskušal je prehiteti kroglo in bučanje vetra v ušesih se je pomešalo s kriki sošolcev. Kroglo je v ujel z iztegnjeno desnico manj kot meter nad tlemi, metlo v zadnjem trenutku izravnal in se mehko zavalil po travi. Spominko je varno stiskal k prsim.

"Harry Potter!"

Harry je prebledel še hitreje, kot je ravnokar švignil proti tlom. K njemu je pritekla profesorica McHudurra. Trepetaje je vstal. "Nikoli, odkar učim na akademiji..."

Od jeze so se ji besede zataknile v grlu in oči so se ji besno svetlikale. "Kako si drzneš! Lahko bi si zlomil vrat!"

"Harry ni kriv, gospa..." "Tišina, gospodična Patil." "Ampak Dreco..."

"Dovolj, Weasley. Potter, takoj z mano."

Harry je opazil zmagovite nasmeške na obrazih Dreca, Crabba in Goyla. Otopelo je sledil profesorici, ki je besno korakala proti gradu. Vedel je, da ga bodo vrgli iz šole. Hotel je reci kaj v svojo obrambo, pa je izgubil glas. McHudurrova ga ni niti pogledala in hodila je tako hitro, da je moral skoraj teci za njo. Zdaj je torej vsega konec. Pa niti dva tedna še ni v šoli. čez deset minut bo že pospravljal svoje stvari. Kaj bodo rekli Dursleyjevi, ko se bo pojavil na njihovem pragu? Povzpela sta se po stopnicah pred vhodom in potem še po marmornem stopnišču, profesorica pa je še vedno molčala. Divje je odpirala vrata in hitela po hodnikih, Harry pa je žalostno racal za njo. Mogoče ga pelje k Dumbledorju. Pomislil je na Hagrida, ki so ga vrgli iz šole, a so mu dali mesto oskrbnika. Mogoče bo smel ostati kot njegov pomočnik. Ko si je predstavljal, kako bodo Ron in vsi drugi postali čarovniki, on pa bo tekel za Hagridom z njegovo torbo pod pazduho, bi skoraj zajokal. McHudurrova se je ustavila pred učilnico, v kateri so imeli pouk urokov. Odprla je vrata in pokukala v razred.

"Oprostite, profesor Colibri. Bi si lahko za trenutek sposodila Oliverja?"

"Kdo pa je to?" se je vprašal Harry.

Izkazalo se je, da je Oliver močan fant iz petega letnika. Nič manj ni bil zmeden od Harryja.

"Za mano, oba," je rekla profesorica McHudurra in odhiteli so naprej. Oliver ga je začudeno opazoval.

"Noter."

Nagnala ju je v prazno učilnico, v kateri je bil samo Zhoprnack, ki je na tablo s polno paro pisal kletvice.

"Zhoprnack, ven!" se je učiteljica zadrla nanj. Zhoprnack je kredo odvrgel v železni koš za smeti, da je glasno zaropotalo, potem pa je odlebdel ven in zraven pridušeno preklinjal. Profesorica je za njim zaloputnila vrata in se obrnila k fantoma.

"Potter, to je Oliver Wood. Oliver, našla sem iskalca."

Izraz na Oliverjevem obrazu se je v trenutku spremenil iz začudenega v navdušenega.

"Mislite resno, gospa?"

"Popolnoma," je odsekala McHudurrova. "Neverjetno nadarjen je, česa takega še nisem videla. Saj si tokrat prvič letel, Potter?"

Harry je nemo prikimal. Niti sanjalo se mu ni, kaj se dogaja, zdelo pa se mu je, da ga vseeno ne bodo vrgli iz šole. Kri mu je počasi spet začela krožiti po telesu.

"To reč je ujel po desetmetrskem pikiranju," je povedala in Oliverju pokazala spominko. "Niti opraskal se ni. Tega ne bi bil zmožen niti Charlie Weasley."

Oliver je zasijal, kot bi se mu naenkrat uresničile vse želje.

"Si že kdaj videl, kako se igra quidditch?" ga je razburjeno vprašal. "Oliver je kapetan gryfondomskega moštva," je pojasnila McHudurrova.

"Ravno pravo postavo za iskalca ima," je prikimaval Oliver, hodil okoli Harryja in si ga ogledoval. "Lahek... hiter... Spodobno metlo mu bo treba priskrbeti, profesorica. Nimbus 2000 ali pa vsaj čistomet 7."

"Pogovorila se bom s profesorjem Dumbledorjem, ali bi lahko v njegovem primeru prezrli pravilo, da prvi letniki ne smejo igrati. Letos moramo sestaviti boljše moštvo, kot smo ga imeli lani. Na zadnji tekmi so nas Spolzgadovci tako zmleli, da Rawsu še nekaj tednov nisem mogla pogledati v oči."

Profesorica je prek očal strogo premerila Harryja. "Glej, da boš trdo treniral, sicer si bom premislila in te bom vseeno kaznovala."

Nato se je nenadoma nasmehnila. "Tvoj oče bi bil tako ponosen," je rekla. "Tudi on je bil izvrsten igralec quidditcha."

"Nemogoče."



Večerjali so. Harry je povedal Ronu, kaj se je zgodilo, ko sta s profesorico odšla iz parka. Ron je na vilico nabodel kos zrezka in krompir, a roka se mu je na sredi poti do ust ustavila in pozabil je nanjo.

"Iskalec?" se je čudil. "Ampak prvi letniki nikoli... Gotovo si najmlajši igralec akademske lige v zadnjem..."

"Stoletju," ga je dopolnil Harry in se pridno zalagal z mesno pito. Po vsem razburjenju, ki ga je doživel popoldne, je bil še posebej lačen. "Tako vsaj pravi Oliver."

Ron je bil tako osupel, da je kar obsedel in občudujoče zijal v Harryja. "Naslednji teden začnem trenirati," mu je zašepetal Harry. "Samo nikomur ne povej, Oliver noče, da bi kdo izvedel."

V dvorano sta prišla dvojčka, opazila Harryja in pohitela k njemu. "Čestitam," je pridušeno rekel George. "Oliver nama je povedal. Tudi midva igrava. Tolkača sva."

"Letos bomo gotovo osvojili pokal," si je Fred mel roke. "Odkar je Charlie odšel, ni Gryfondom nikoli zmagal, ampak letos bomo imeli izjemno ekipo. Res moraš biti dober, Harry. Ko nama je Oliver povedal zate, je kar poskakoval od veselja."

"Zdaj pa morava iti. Lee pravi, da je našel nov skrivni izhod iz šole." "Gotovo je tisti za kipom Gregoryja Lizunskega, ki sva ga našla, takoj ko sva prišla na akademijo."

Komaj sta Fred in George odšla, že se je prikazala veliko manj dobrodošla trojica: Dreco, Crabbe in Goyle.

"Uživaš v poslednji večerji, Potter? Kdaj te bo vlak odpeljal nazaj k bunkeljnom?" se je zarežal Dreco.

"Kadar stojiš na tleh in imaš ob sebi ta malčka, si veliko upaš," mu je vrnil Harry. Crabbe in Goyle nikakor nista bila majhna, a v dvorani so bili zbrani tudi vsi učitelji. Zato sta Harryja samo grozeče pogledala in stisnila pesti.

"Kadarkoli bi te zmazal in to čisto sam," se je namrdnil Dreco. "Danes ponoči, če hočeš. čarovniški dvoboj. Samo s palicami, nič drugega. Kaj pa jec A ja, jasno, nisi še slišal za čarovniški dvoboj."

"Seveda je," je rekel Ron in mu vrnil porogljiv nasmešek. "Jaz bom njegov sekundant. Kdo bo pa tvoj?"

Dreco se je obrnil h Crabbu in Goylu ter ju premeril. "Crabbe," je rekel.

"Bo opolnoči v redu? Dobimo se v dvorani s pokali, ta je vedno odklenjena."

Ko je Dreco odšel, sta se Ron in Harry spogledala. "Kaj je čarovniški dvoboj?" ga je vprašal Harry. "In kaj pomeni, da si moj sekundant?"

"Sekundant poskrbi za tvoje truplo, če umreš," je brezbrižno rekel Ron in se lotil ostanka zrezka, ki se je že ohladil. Ko je opazil izraz na Harryjevem obrazu, je hitro dodal: "Ampak umreš lahko samo v pravem dvoboju, saj veš, če se udarita dva prava čarovnika. Vidva z Drecom bosta tako ali tako samo metala iskre drug v drugega. Nobeden od vaju ne zna dovolj čarati, da bi drugemu kaj naredil. Gotovo je mislil, da se ga preveč bojiš in se ne boš upal pomeriti z njim."

"Kaj pa, če bom zamahnil s palico in se ne bo nič zgodilo?" "Vrzi jo proč in mu eno primaži," je predlagal Ron.

"Kako, prosim?" se je oglasil nekdo za njunima hrbtoma.

Ozrla sta se. Nad njima je stala Hermiona Granger.

"A tukaj še pojesti ne moreš v miru?" je zagodrnjal Ron.

Hermiona se ni zmenila zanj in je pogledala Harrya. "Slučajno sem slišala, kaj sta govorila z Drecom..."

"Slučajno, pa ja," je še naprej godrnjal Ron.

"... in res ne smeš ponoči hoditi po šoli. Pomisli, koliko točk bodo odbili Gryfondomu, če te ujamejo. In gotovo te bodo. Ne moreš biti tako sebičen."

"Zase se brigaj," je rekel Harry in ji pokazal hrbet.

"Adijo," je dodal Ron.

Dogodki pri večerji so dnevu pustili grenak priokus. Harryja ni mikalo, da bi se ponoči potikal po šoli. A vseeno ni zaspal. Tiho je ležal in poslušal, kako Dean in Seamus počasi drsita v spanec (Neville se še ni vrnil iz ambulante). Ron mu je ves večer dajal nasvete kot: "Če te bo hotel prekleti, se umakni. Ne morem se namreč spomniti, kako se take uroke blokira."

Možnost, da jih ujame Filch ali gospodična Norris, je bila velika. Harry je vedel, da ogromno tvega, saj bo istega dne že drugič prekršil šolska pravila. Ampak Drecov posmehljivi obraz se mu je ves čas prikazoval iz teme. Dvoboj je bil izvrstna priložnost, da ga premaga, in res je ni hotel zamuditi.

"Pol dvanajstih je," je končno zašepetal Ron. "Greva."

Oblekla sta plašče, vzela palici, nato pa sta se splazila skozi spalnico in po stopnišču v dnevno sobo. Na ognjišču so še vedno tleli ostanki žerjavice in njihova svetloba je naslonjače spremenila v grbaste črne sence. Skoraj sta že prišla do luknje za portretom, ko ju je iz najbližjega naslonjača nekdo ogovoril: "Ne morem verjeti, da boš to res naredil, Harry." Prižgala se je svetilka in pred njima je stala namrščena Hermiona, oblečena v rožnat kopalni plašč.

"Ti!" je besno zašepetal Ron. "Pojdi nazaj spat."

"Skoraj bi povedala tvojemu bratu," mu je nič manj jezno vrnila Hermiona. "Percyju. Predstavnik študentov je, on bi te že ustavil." Harry ni mogel verjeti, da obstaja kdo, ki se lahko takole v vse vtakne.

"Pridi," je rekel Ronu. Odrinil je sliko Debele gospe in splezal skozi luknjo.

Hermiona pa se ni vdala tako zlahka. Za Ronom je skozi odprtino splezala še ona in jezno sikala nanju ko kakšna razjarjena gos. "Vama je vseeno za Gryfondom? Samo nase mislita. Jaz pa nočem, da bi spet zmagali Spolzgadovci. Spravila nas bosta ob vse točke, ki sem nam jih prislužila, ko sem McHudurrovi znala našteti uroke za menjavo oblike."

"Pojdi kam drugam."

"Prav, ampak opozorila sem vaju, spomnita se, kaj sem rekla, ko se bosta jutri znašla na vlaku, ker sta..."

Kaj sta, nista izvedela. Hermiona se je obrnila k portretu Debele gospe, da bi se vrnila v Gryfondom, a se je znašla pred prazno sliko. Debela gospa je šla na obisk in Hermiona se ni mogla vrniti v stolp.

"Kaj pa zdaj?" je pridušeno zavrešcala.

"To je tvoj problem," je rekel Ron. "Midva greva, sicer bova prepozna." Niti do konca hodnika nista prišla in že ju je Hermiona dohitela. "Z vama grem," je rekla. "Ne, pa ne greš."

"Misliš, da bom stala pred sliko in čakala, da me najde Filch? Če pa nas ujame, mu bom povedala po resnici - da sem vaju poskusila ustaviti - in vidva bosta potrdila mojo zgodbo."

"Si pa upaš..." je začel Ron na ves glas.

"Tiho bodita, obadva!" je ostro šepnil Harry. "Nekaj sem slišal." Res so zaslišali nekakšno vohljanje.

"Gospodična Norris?" je dahnil Ron in napenjal oči, da bi kaj videl. Ni bila gospodična Norris. Neville je bil. Zvit v klobčič je ležal na tleh in trdno spal. A ko so se mu približali, se je nenadoma sunkovito prebudil.

"Hvala bogu, da ste me našli! Že ure in ure sem tukaj. Nisem se mogel spomniti novega gesla, da bi prišel v dom."

"Govori bolj tiho. Geslo je ,prašičji rilec', ampak zdaj ti ne bo prav nič pomagalo. Debela gospa je nekam šla."

"Kako je z roko?" ga je vprašal Harry.

"V redu," mu je odvrnil Neville in jim jo pokazal. "Madam Pomfrey me je pozdravila v nekaj minutah."

"Lepo. Nam se mudi, pozneje se vidimo..."

"Ne pustite me tukaj!" se je prestrašil Neville in hitro vstal. "Nočem biti sam, Krvavi baron je že dvakrat prišel mimo."

Ron je pogledal na uro in nato besno pogledal Hermiono in Nevilla. "če nas bodo zaradi vaju ujeli, prisežem, da se bom nekako naučil kletve treh vampirjev iz Urska in vaju uročil."

Hermiona je odprla usta, morda zato, da bi mu razložila, kako ta kletev deluje. A Harry jo je utišal s pogledom in vsem pomignil, naj mu sledijo. Stekli so po hodnikih, osvetljenih zgolj z ozkimi trakovi mesečine, ki so se prebili skozi visoka okna. Harry je na vsakem vogalu pričakoval, da se bodo zaleteli v Filcha ali pohodili gospodično Norris, a imeli so srečo. Pohiteli so po stopnišču navzgor v tretje nadstropje in se po prstih odpravili v sobo s pokali.

Dreco in Crabbe še nista prišla. Zastekljene police s pokali so se svetlikale v mesečini. Pokali, odličja in kovinske ploščice z imeni zmagovalcev so srebrno in zlato mežikali v temo. Stisnili so se k steni in napeto opazovali oboja vrata, vsaka na eni strani dvorane. Harry je pripravil čarovniško palico, za primer, če bi Dreco skočil skozi vrata in ga takoj napadel. Minute so se vlekle kot ure. "Zamuja. Mogoče se te pa boji in ga ne bo," je zašepetal Ron. Nato pa je v sosednji sobi nekaj zaropotalo. Harry je že dvignil palico, ko so zaslišali glas, ki nikakor ni bil Drecov.

"Vohaj, ljubica, vohaj. Mogoče se skrivajo v kakšnem kotu." Filch je bil, pogovarjal pa se je z gospodično Norris. Harry je preplašeno pomahal drugim, naj mu sledijo, kolikor hitro morejo; tiho so stekli proti drugim vratom, stran od Filchevega glasu. Komaj se je ostalim, ki so stali za vrati, pridružil še Neville, že so zaslišali Filcheve korake v dvorani s pokali.

"Gotovo so tukaj," je zamrmral. "Najbrž se kje skrivajo."

Harry jim je pomignil, naj mu sledijo in vsi trdi od strahu so se začeli plaziti po dolgi galeriji, polni oklepov. Filchevi koraki so bili vedno bližje. Neville je prestrašeno zacvilil in se pognal v beg. A spotaknil se je, pri tem pa zgrabil Rona za pas in skupaj sta se prevrnila naravnost v enega izmed oklepov. Zaropotalo je dovolj, da bi se zbudil ves grad.

"Bežite!" je zavpil Harry in vsi štirje so zdirjali skozi galerijo. Nihče se ni niti ozrl, da bi videl, ali jim Filch sledi. Pridrveli so skozi naslednja vrata, stekli po hodniku in še po enem. Harry jih je vodil, ne da bi vedel, kje so in kam gredo. Pognali so se skozi neko tapiserijo in se znašli v skrivnem prehodu, stekli skozenj in se znašli pred učilnico za uroke, daleč od dvorane s pokali.

"Mislim, da smo mu ušli," je zasopel Harry, se naslonil na mrzlo steno in si z rokavom obrisal celo. Neville, ki je bil tako zadihan, da je samo še piskal, se je zvalil na tla.

"Saj... sem... vama... rekla," je Hermiona lovila sapo in se držala za trebuh. "Saj... sem... vama... rekla."

"Vrniti se moramo v Gryfondom," je sopel Ron.

"Dreco te je prevaral," se je Hermiona zdaj obrnila k Harryju. "Ti je to jasno? Ni se nameraval pomeriti s tabo. Filch je vedel, da bo nekdo v dvorani s pokali in gotovo mu je povedal prav Dreco."

Harry se je natihem strinjal z njo, naglas pa ji tega ni hotel priznati. "Gremo nazaj v dom."

Pa ni bilo tako preprosto. Komaj so napravili nekaj korakov, že so zaropotala vrata učilnice in skoznja je priletel Zhoprnack. Zagledal jih je in navdušeno zacvilil.

"Tiho, Zhoprnack, prosim, sicer nas bodo vrgli iz šole." Poltergeist se je zahihital.

"Prvi črvi ponoči ne smejo lesti naokrog. Jej, jej, jejhata. Le kaj bo z vami, če vas ujamejo."

"Ne bodo nas, če nas ne boš izdal."

"Moral bi povedati Filchu, res bi moral," je rekel Zhoprnack s svetniškim glasom, oči pa so se mu zlobno svetlikale. "V vaše dobro, veste."

"Spravi se nam spod nog," se je razjezil Ron in zamahnil proti njemu. To je bila huda napaka.

"Učenci na hodniku!" je zarjovel Zhoprnack. "Učenci na hodniku pred učilnico za uroke!"

Vsi štirje so se pognali v tek, se sklonili, da ne bi tekli skozi Zhoprnacka, nato pa zdrveli do konca hodnika, kjer so se zaleteli v vrata. Zaklenjena so bila.

"Pa smo tam!" je zaječal Ron, ko so se neuspešno zaganjali v vrata. "Pečeni smo! Z nami je konec!"

Slišali so, kako Filch teče v smeri Zhoprnackovih krikov, kolikor ga nesejo noge.

"Oh, umaknite se," se je namrdnila Hermiona. Zgrabila je Harryjevo palico, potrkala z njo po ključavnici in zašepetala: "Alohomora!"

V ključavnici je škrtnilo in vrata so se na široko odprla. Hitro so se strpali skoznja, jih zaprli in prisluhnili.

"Kam so šli, Zhoprnackc" so slišali vprašati Filcha. "Hitro mi povej." "Lepo me prosi, pa ti bom."

"Z mano ni šale, Zhoprnack. Povej, kam so šli." "če ne rečeš prosim, ne bom rekel nič."

"Dobro, no. Prosim."

"Nič! Ha, ha, haaa! Saj sem ti povedal, da ne bom rekel nič, če ne receš prosim! Ha, ha! Ha-a-a-a!" Slišali so, kako je Zhoprnack odletel, Filch pa besno preklinjal za njim.

"Gotovo misli, da so ta vrata zaklenjena," je zašepetal Harry. "Po mojem smo se ga znebili... Nehaj že, Neville!" Neville ga je namreč že nekaj časa cukal za rokav. "Pa kaj je?"

Obrnil se je in postalo mu je kristalno jasno, kaj je. Niso bili v sobi, na hodniku so bili. Prepovedanem hodniku v tretjem nadstropju. In zdaj so videli, zakaj sem ni pametno hoditi. Zrli so naravnost v oči pošastnega psa. Strop hodnika je bil visok, stene so bile daleč vsaksebi, za psa pa je bilo vendarle komaj dovolj prostora. Imel je tri glave. Tri pare široko razprtih oči; tri nosove, ki so vohljali proti njim; troje ust, v katerih so kraljevali orjaški čekani in iz katerih se je cedila gosta slina.

Stal je popolnoma pri miru in vseh šest oči je zijalo vanje. Harry je vedel, da so še vedno živi samo zato, ker ga je njihov nenadni prihod presenetil. Ampak pošast je že začela glasno renčati in ni bilo dvoma, kakšna usoda jih čaka, če se hitro ne poberejo. Harry je zgrabil za kljuko. če je moral izbirati med Filchem in smrtjo, se je raje odločil za prvo možnost.

Dobesedno padli so skozi vrata in Harry jih je hitro zaloputnil, nato pa so jo ucvrli nazaj po hodniku. Filch jih je verjetno odhitel iskat kam drugam, kajti videti ga ni bilo nikjer. A nanj so pozabili, pomembneje se jim je zdelo, da tisto pošast pustijo čimdlje za sabo. Tekli so, dokler se niso znašli pred sliko Debele gospe v sedmem nadstropju.

"Kje pa ste bili?" jih je vprašala in začudeno opazovala njihove pordele in prepotene obraze.

"Ni važno, prašičji rilec, prašičji rilec!" je zdrdral Harry in portret se je umaknil. Splezali so v dnevno sobo in se izmučeni sesedli v naslonjače. Kar nekaj časa je trajalo, preden je kdo kaj rekel. Neville je bil videti, kot da nikoli več ne bo spregovoril.

"Kaj jim je, da so ga privlekli v šolo?" je končno rekel Harry. "Tak kužek mora biti na prostem, da se izdivja."

Tudi Hermiona je prišla do sape in prav grdo je gledala.

"A nimate oči, cepci?" se je razjezila. "Res nihče ni videl, na čem pes stoji?"

"Na tleh?" je nedolžno vprašal Harry. "Jaz nisem imel časa, da bi si ogledal njegove noge, preveč sem bil zaposlen z glavami."

"Ne, ni stal na tleh. Pod njim je nekakšna loputa. Očitno so ga privlekli v šolo zato, da nekaj straži."

Vstala je in jih vse še enkrat grdo premerila.

"Upam, da ste zdaj zadovoljni. Vsi bi lahko umrli, da ne omenjam še česa hujšega - lahko bi nas vrgli iz šole. Smem zdaj končno spat?"

Ron je z odprtimi usti zijal za njo. "Smeš," je izdavil. "Človek bi mislil, da sva jo na silo zvlekla s sabo."

A Harry ga ni slišal. Hermiona mu je dala misliti. Pes nekaj straži... Kaj je že rekel Hagrid? Da je samo na Bradavičarki bolj varno kot v Gringottu. Zdaj je vedel, kje je spravljen omot iz sefa sedemstotrinajst.





Deseto poglavje





Noč čarovnic


Dreco ni mogel verjeti svojim očem, ko je naslednje jutro zagledal Harryja in Rona, resda nekoliko utrujena, a dobre volje, predvsem pa ju očitno niso vrgli iz šole. Do jutra se jima je srečanje s troglavim psom zdelo že izvrstna pustolovščina in nadvse sta si želela nove. Harry je Ronu povedal za paket, ki ga je Hagrid iz Gringotta prinesel na Bradavičarko, in dolgo časa sta razglabljala, kaj bi potrebovalo tolikšno zaščito.

"Veliko je vredno ali pa je nevarno," je menil Ron.

"Ali pa oboje," je tuhtal Harry.

O skrivnostnem predmetu sta vedela samo to, da je dolg približno pet centimetrov. Zato sta morala o njem izvedeti še kaj. Nevilla in Hermiono ni niti najmanj zanimalo, kaj je pod psom in loputo, na kateri stoji. Neville za pošast ni hotel niti slišati, Hermiona pa se ni več pogovarjala s Harryjem in Ronom. Toda ker sta o njej menila, da je navadna ukazovalna važička, sta bila tega celo vesela. Sploh pa ju je trenutno zanimalo samo to, kako bi se maščevala Drecu. Na njuno veliko veselje je približno teden pozneje s pošto prispelo nekaj, zaradi cesar je Dreco pozelenel od zavisti. Ko so zjutraj kot običajno v Veliko dvorano priletele sove, je zbudil pozornost vseh dolg in ozek paket, ki ga je prineslo kar šest velikih skovirjev. Tako kot druge, je tudi Harryja zanimalo, kaj je v velikem zavoju. Zato je debelo pogledal, ko so se ptice spustile k njemu in ga odvrgle predenj. Zavoj je prevrnil njegov krožnik s slanino z mize in ta še ni padel na tla, ko je sedmi skovir na vrh paketa odvrgel pismo.

Harry je najprej odprl pismo in še sreča, da je bilo tako, kajti v njem je pisalo:



Ne odpiraj paketa pri mizi!

V njem je novi nimbus 2000 in ne sme se razvedeti, da si dobil metlo, sicer jih bodo vsi hoteli imeti. Z Oliverjem bosta imela prvi trening danes zvečer ob sedmih na igrišču za quidditch.

M.McHudurra



Harry se ni mogel zadržati, da se mu ne bi prek obraza razlezel zadovoljen nasmešek. Sporočilo je pokazal Ronu.

"Nimbus 2000!" je ta zavistno zaječal. "Jaz se nimbusa nisem še nikoli niti dotaknil."

Hitro sta odšla iz dvorane, da bi metlo na samem odvila pred začetkom prve ure. A sredi avle sta jima pot prekrižala Crabbe in Goyle. Nato je k njima stopil Dreco, Harryju potegnil paket iz rok in ga pretipal.

"Leteča metla," je rekel z mešanico zavisti in sovraštva v glasu ter mu jo vrgel nazaj. "Tokrat te bodo res dobili. Prvi letniki ne smemo imeti svojih metel."

Ron se ni mogel upreti skušnjavi. "To ni katerakoli metla," je rekel. "Nimbus 2000 je. Kaj si že rekel, da imaš domač Comet 260?" Nasmehnil se je Harryju. "Comet je čisto v redu, ampak z nimbusom se nikakor ne more meriti."

"Kaj pa ti veš o tem, Weasley. Ti si še pol ročaja ne moreš privoščiti," mu je vrnil Dreco. "S tvojimi brati morate najbrž varčevati za vsako ščetino posebej."

Še preden mu je Ron lahko odgovoril, je k njim pridrobencljal profesor Colibri. "Fantje, saj se ne prepirate, kajne?" je zacvilil. "Potter ima metlo, profesor," je hitro rekel Dreco.

"Točno, točno," je prikimal profesor in se nasmehnil Harryju. "McHudurrova mi je povedala, za kakšne posebne okoliščine gre. Kateri model pa je?"

"Nimbus 2000, gospod," je odgovoril Harry in se komaj zadrževal, da ni planil v krohot, tako zgrožen in obupan je bil Dreco. "Pravzaprav je Dreco najbolj zaslužen za to, da sem jo dobil," je dodal.

Skupaj z Ronom sta odšla navzgor in se kar dušila od smeha.

"Saj je res," se je zakrohotal Harry, ko sta prišla na vrh marmornega stopnišča. "če ne bi ukradel Nevillove spominke, jaz ne bi prišel v naše moštvo..."

"Torej misliš, da je to nagrada, ker si kršil pravila?" se je oglasil razjarjen glas za njunima hrbtoma. Hermiona se je jezno vzpenjala po stopnicah in grdo opazovala paket, ki ga je držal pod pazduho.

"Sem mislil, da ne govoriš z nama," ji je odgovoril Harry.

"Še nekaj časa se ne zmeni za naju," je dodal Ron, "pa bova res čisto skesana."

Hermiona jo je ubrala naprej z visoko dvignjenim nosom.



Tistega dne se je Harry med predavanji le s težavo zbral. Misli so mu kar naprej uhajale v sobo, kjer je pod njegovo posteljo ležala metla, ali pa so mu odtavale na igrišče, kjer naj bi zvečer imel prvi trening. Pri večerji je hrano stlačil v usta, ne da bi pogledal, kaj sploh je in nato z Ronom stekel v spalnico.

Končno sta jo odvila. Ko se je skotalila na Harryjevo posteljno pregrinjalo, je Ron tiho zavzdihnil. Tudi Harryju, ki ni vedel ničesar o različnih znamkah metel, se je zdela lepa. Zloščena površina ročaja iz mahagonijevega lesa se je motno svetlikala, ščetine na koncu pa so bile natančno nabrane v zaobljeno krivino. Na vrhu ročaja je z majhnimi zlatimi črkami pisalo Nimbus 2000.

Nekaj pred sedmo je Harry stopil skozi grajska vrata in se napotil na igrišče. Na stadionu ni bil še nikoli. Nekaj sto stolov se je dvigovalo visoko okoli njega, da so bili gledalci med tekmo dovolj blizu dogajanja. Na vsakem koncu igrišča so bili trije zlati drogovi, vrh vsakega pa po en obroč. Harryja so spominjali na male plastične paličice, s katerimi so bunkeljski otroci delali milne mehurčke. Ampak ti drogovi in obroči so lebdeli dvajset metrov visoko. Preveč si je želel spet leteti, da bi čakal na Oliverja, zato je splezal na metlo in se odrinil od tal. Kakšen občutek - švigal je skozi obroče, nato pa se je pognal prek igrišča in metla se je odzvala na vsak njegov najrahlejši namig.

"Ej, Potter, pridi dol!"

Končno je prišel tudi Oliver in s sabo je prinesel velik lesen zaboj. Harry je pristal poleg njega.

"Zelo dobro ti gre," je rekel Oliver, oči pa so se mu svetlikale. "Danes ti bom razložil pravila igre, potem pa boš trikrat na teden treniral skupaj z drugimi."

Odprl je zaboj. V njem so bile štiri žoge različnih velikosti.

"Torej," je začel. "Quidditcha ni lahko igrati, pravila pa so enostavna. Vsako moštvo ima sedem igralcev. Trije so zasledovalci."

"Trije zasledovalci," je ponovil Harry, ko je Oliver iz zaboja privlekel živo rdečo žogo, veliko skoraj toliko kot nogometna.

"Ta žoga se imenuje lokl," je nadaljeval Oliver. "Zasledovalci si jo podajajo in jo poskušajo spraviti skozi enega izmed obročev ter tako doseči gol. Za vsak zadetek z loklom dobimo deset točk. Mi slediš?"

"Zasledovalci mečejo lokl v obroče in tako pridemo do točk," je ponovil Harry. "Torej je približno tako kot pri košarki, samo da se igra na metlah."

"Kaj pa je košarka?" je radovedno vprašal Oliver.

"Saj ni važno," je hitro rekel Harry.

"No, dobro. Vsako moštvo ima enega igralca, ki mu pravimo branilec. V našem moštvu sem branilec jaz. Letati moram okoli naših obročev in paziti, da nasprotno moštvo ne doseže zadetka."

"Trije zasledovalci, en branilec," je rekel Harry, odločen, da si zapomni vsako besedo. "Igrajo pa z loklom. Vse jasno. Kaj pa so te tri?" je pokazal na preostale žoge.

"Takoj boš videl," je rekel Oliver. "Vzemi tole." Podal mu je majhen kij. "Zdaj ti bom pokazal oba štamfa," se je skrivnostno nasmehnil. "To sta ti dve žogi."

Pokazal je na dve enaki žogi, črni kot oglje in nekoliko manjši od rdečega lokla. Harry je opazil, da poskušata uiti izza jermenov, s katerimi sta bili privezani v škatlo.

"Umakni se," ga je posvaril Oliver. Sklonil se je in osvobodil enega izmed štamfov. Črna žoga je v trenutku švignila navzgor, potem pa se je zagnala naravnost proti Harryjevi glavi. Harry je zamahnil po njej s kijem, sicer bi mu gotovo zlomila nos in štamf je spet odneslo proti nebu. A takoj se je vrnil, zdrvel mimo njunih glav, nato pa se je usmeril proti Oliverju. Ta se mu je umaknil, potem pa se je bliskovito vrgel nanj in ga pritisnil ob tla.

"Si videl?" je zasopihal, ko se je boril s štamfom, ki se mu nikakor ni pustil zapreti nazaj v zaboj. Končno mu ga je uspelo tudi varno privezati. "Buma drvita naokrog in poskušata zbiti igralce z metel. Zato ima vsako moštvo tudi dva tolkača in pri nas sta to dvojčka Weasley. Njuna naloga je, da varujeta svoje moštvo pred štamfoma in ju poskušata usmeriti proti drugemu moštvu. Vse jasno?"

"Trije zasledovalci poskušajo doseči točke z loklom; branilec ovira nasprotnike; tolkača varujeta moštvo pred štamfoma," je zdrdral Harry.

"Zelo dobro," ga je pohvalil Oliver.

"Je štamf že koga ubil?" je vprašal Harry in upal, da vprašanje ni preveč smešno.

"Na Bradavičarki nikoli. Nekaj zlomljenih čeljusti smo sicer imeli, hujšega pa nič. Kakorkoli, zadnji član ekipe je iskalec. To si ti. Tebi se ni treba meniti za lokl in za štamfa..."

"Razen, če mi razkoljeta lobanjo."

"Ne skrbi, Weasleyja sta jima povsem kos. V primerjavi z dvojčkoma sta štamfa pravi dobri vili."

Segel je v zaboj in privlekel ven četrto žogo. Lokl in štamfa so bili veliko večji od nje, saj ni bila dosti večja od oreha. Bila je svetlo zlate barve in imela je majhna ter trepetajoča srebrna krilca.

"To," je nadaljeval Oliver, "je zlati zviz, najpomembnejša žoga izmed vseh. Ni je lahko ujeti, ker je zelo hitra in jo je težko videti. Iskalčeva naloga je seveda najprej ta, da jo najde, potem pa jo mora še ujeti. Pri tem te bodo ovirali vsi nasprotniki; izmuzniti se boš moral zasledovalcem, tolkačema in štamfoma, poleg tega pa moraš zviz ujeti, preden ga ujame iskalec iz nasprotnega moštva. Kajti, ko ga ujameš, svojemu moštvu prislužiš sto petdeset točk, s tem pa skoraj vedno tudi zmago. Zato nasprotno moštvo z iskalcem ne ravna prav nežno. Igra se konca šele, ko iskalec ujame zviz, zato lahko traja celo večnost - mislim, da je rekord tri mesece, pri čemer so morali najti lepo število rezervnih igralcev, da so se igralci lahko vsaj naspali. To pa je tudi vse. Ti kaj ni jasno?"

Harry je odkimal. Kaj mora storiti, mu je bilo jasno, skrbelo pa ga je, kako mu bo šlo.

"Z zvizom še ne bova vadila," je rekel Oliver in žogico previdno zaprl nazaj v škatlo. "Pretemno je, lahko bi ga izgubila. Poskusiva s temle."

Iz žepa je potegnil vrečko z navadnimi žogicami za golf in čez nekaj minut sta bila že v zraku. Oliver mu je metal žogice, kolikor močno jih je mogel, in v vse mogoče smeri, Harry pa jih je poskušal ujeti. Ne samo, da jih je poskušal, niti ena sama mu ni ušla in Oliver je bil presrečen. čez uro in pol je bilo že preveč temno, da bi še vadila. "Pokal bo letos naš," je blaženo rekel Oliver, ko sta se vračala v grad.

"Ne bi bil presenečen, če boš še boljši igralec kot Charlie. In on bi lahko igral za državno reprezentanco, če ne bi šel lovit zmajev."

Zdaj je bil Harry res zaposlen, saj je imel poleg obilice šolskih nalog trikrat na teden še trening. Morda prav zato ni mogel verjeti, da je na Bradavičarki že dva meseca. V gradu se je počutil veliko bolj domače kot kadarkoli prej na Rožmarinovi ulici. Tudi predavanja so postajala vse bolj zanimiva, saj so se večinoma že prebili skozi osnove.

Zjutraj jih je prebudil slasten vonj po pečenih bučah, ki je priplaval prek hodnikov, in jih opomnil, da zvečer praznujejo noč čarovnic. Dan se je lepo tudi nadaljeval. Profesor Colibri je oznanil, da so predelali dovolj snovi in lahko poskusijo pripraviti predmete do letenja. Tega so se veselili, že odkar so videli, kako je uročil Nevillovo krastačo, da je preplašeno poletela od ene do druge stene. Profesor jih je razporedil v pare in Harry naj bi vadil s Seamusom (Harryju je odleglo, saj je malo manjkalo, pa bi bil skupaj z Nevillom). Ron pa je za par dobil Hermiono in težko je bilo reci, kdo od njiju je bil zaradi tega bolj nesrečen. Od tistega dne, ko je prispela metla, ni Hermiona govorila niti z njim niti s Harryjem.

"Ne pozabite gibov, ki smo jih vadili," je zacvilil profesor, ki je kot običajno stal na kupu knjig. "Elegantno in lahkotno, ne pozabite, elegantno in lahkotno. Zelo pomembno je tudi, da pravilno izrečete čarobne besede. Ne pozabite na čarovnika Baruffia, ki je namesto ,s' rekel ,f' in se znašel na tleh s tristo kilogramskim bivolom na prsih."

Bilo je zelo težko. Harry in Seamus sta poskušala in poskušala, a pero, ki bi moralo poleteti, se ni ganilo z mize. Seamusa je to čez čas začelo jeziti in s palico je podrezal vanj, da se je vžgalo - Harry ga je hitro pogasil s klobukom. Ronu pri sosednji mizi ni šlo nič bolje.

"Wingardium Leviosa!" je vpil in krilil s svojima dolgima rokama ko mlin na veter.

"Narobe izgovarjaš," ga je vzvišeno popravila Hermiona. "Reče se Win-gar-dium Levi-o-sa. ,Gar' moraš poudariti."

"Pa daj ti, če si tako brihtna," je Ron zarenčal nanjo.

Hermiona je zavihala rokave plašča, prefinjeno zamahnila s palico in rekla: "Wingardium Leviosa!" Pero se je dvignilo z mize in se ustavilo kakšen meter nad njunima glavama.

"Prekrasno!" je kriknil profesor in zaploskal. "Poglejte, Hermioni je uspelo!"

Ron je bil na koncu ure zelo slabe volje. "Nič čudnega, da je nobeden ne mara," je rekel Harryju, ko sta se prebijala po nabito polnem hodniku. "Vsi vedo, kakšna zoprna važička je."

Nekdo se je zaletel v Harryja. Hermiona. Harry je za trenutek opazil njen obraz in presenečeno ugotovil, da je vsa objokana.

"Mislim, da te je slišala."

"Pac" je skomignil Ron, čeprav mu očitno ni bilo vseeno. "Saj je gotovo tudi sama opazila, da nima nobenega prijatelja."

Hermiona ni prišla k naslednji uri in tudi popoldne je nista videla. Na poti v Veliko dvorano, kjer jih je čakala praznična večerja za noč čarovnic, sta slišala Parvati, ko se je pogovarjala z Lavender. Rekla je, da se je Hermiona zaprla na dekliško stranišče, kjer se še vedno joka in nikogar ne pusti k sebi. Ronu je ob tem postalo še huje, a potem sta vstopila v Veliko dvorano in v trenutku pozabila na Hermiono. Pod stropom in ob stenah je frfotalo vsaj tisoč pravih netopirjev. Še več se jih je združilo v velike črne jate, ki so tako divje letale nad mizami, da bi sveče v bučah skoraj ugasnile. Tako nenadoma kot na začetku šolskega leta se je na pladnjih prikazala pojedina.

Harry si je ravno postregel s krompirjem, ko je v dvorano pritekel Smottan. Obraz je imel spačen od groze, potil pa se je kot za stavo. Ko se je ves zasopel ustavil pred Dumbledorjem in se naslonil na mizo, je vsa dvorana utihnila. "Trol... v ječah... Mislil sem, da vas bo to zanimalo," je zahropel in se onesvestil.

Začel se je strašen kraval. Dumbledore je moral s palico sprožiti kar nekaj vijoličastih eksplozij, da so vsi utihnili.

"Predstavniki študentov," je zagrmel, "poskrbite, da se bodo vsi vrnili v svoje domove."

Percy je bil takoj v svojem elementu. "Za mano! Prvi letniki, držite se skupaj! če boste ubogali moja navodila, se vam trola ni treba bati. Ne zaostajajte in mi sledite. Umaknite se, napravite prostor prvim letnikom! Umakni se mi, predstavnik študentov sem!"

"Kako je trol prišel noter?" je Harry vprašal Rona, ko so se vzpenjali po stopnicah.

"Nimam pojma. Kolikor jaz vem, naj bi bili troli zelo neumni," je odgovoril Ron. "Mogoče ga je noter spustil Zhoprnack."

Šli so mimo številnih skupin, ki so hitele vsaka v svojo smer. Ko so

se prebili skozi množico zmedenih Pihpuffovcev, je Harry zgrabil Rona za roko.

"Ravnokar sem se spomnil - Hermiona!" "Kaj je z njo?"

"Ne ve za trola."

Ron se je ugriznil v ustnico. "No, prav, no," je zagodrnjal. "Ampak Percy ne sme opaziti, da sva izginila."

Sklonila sta glavi in se potuhnila med Pihpuffovce, ki so šli v drugo smer, nato pa sta se izmuznila v prazen stranski hodnik in stekla proti dekliškemu stranišču. Ravno sta zavila okoli vogala, ko sta zaslišala korake.

"Percy!" je zašepetal Ron in potegnil Harryja za kip krilatega leva. Ko sta pokukala izza njega, pa nista zagledala Percyja, temveč Rawsa. Prečkal je hodnik in izginil.

"Kaj pa ta počne tukaj" je zašepetal Harry. "Zakaj ni šel skupaj z drugimi učitelji v ječe?"

"Kaj pa veš."

Kolikor tiho sta mogla, sta se splazila za Rawsom. "V tretje nadstropje gre," je rekel Harry, Ron pa je dvignil roko. "Vohaš?"

Harry je povohal in v nos mu je udaril gnusen smrad, mešanica vonja po umazanih nogavicah in javnem stranišču, ki ga nihče ne cisti. Nato pa sta zaslišala oddaljeno golčanje in težke stopinje velikih nog. Ron je pokazal proti prehodu na levi. čisto na koncu tega prehoda se je res nekaj premikalo. Stisnila sta se v temen kot in počakala, da je to nekaj šlo mimo enega izmed oken, skozi katera je sijala mesečina.

Kakšen stvor! Štiri metre je bil velik, njegova koža pa je bila granitno ive barve. Zaradi barve kože je bilo njegovo grčasto telo še bolj podobno veliki okrogli skali, vrh katere je bila posajena majhna plešasta glava, manjša od kokosovega oreha. Trol je imel kratke noge, debele kot debla, stopala pa ploska in roževinasta. Gnusni smrad, ki je vel od njega, je bil neverjeten. Roki pa je imel tako dolgi, da se je debela gorjača, ki jo je držat v desnici, vlekla po tleh. Ob naslednjih vratih se je ustavil in pogledal skozi. Zašilil je s svojimi dolgimi uhlji in tuhtal, ali naj vstopi ali ne, potem pa se je vendarle prerinil skozi podboj.

"V vratih je ključ," je zašepetal Harry. "Lahko bi ga zaklenila noter." "Prav," je živčno rekel Ron.

Plazila sta se proti odprtim vratom in upala, da trol ne bo nenadoma planil ven. Končno je Harry stekel, zaloputnil vrata in jih zaklenil.

"Pa sva ga!"

Vsa omotična od drznega podviga sta stekla nazaj po prehodu. A nista prišla do konca, ko sta iz sobe, v katero sta ravnokar zaklenila trola, zaslišala tako prediren krik, da jima je zledenela kri.

"O, ne," je rekel Ron, ki je postal bled ko Krvavi baron. "To je dekliško stranišče!" se je Harry udaril po čelu. "Hermiona!" sta hkrati vzkliknila.

Nista imela izbire. Obrnila sta se in stekla nazaj k vratom. Harry jih je s tresočimi se rokami odklenil in planila sta noter. Hermiona se je stiskala ob steno nasproti vrat in se tresla. Videti je bilo, da bo vsak trenutek omedlela. Trol se ji je bližal in pri tem nevede izpulil nekaj umivalnikov.

"Zmesti ga morava," je Harry obupano rekel Ronu, zgrabil odlomljeno cev in jo z vso močjo vrgel v steno. Trol se je ustavil nekaj metrov od Hermione. Počasi se je obrnil, da bi videl, kaj je zaropotalo in neumno zamežikal. Njegove male zlobne oči so se uperile v Harryja. Malo je pomislil, potem pa se je odločil, da bo napadel njega. Že je dvignil gorjačo...

"Ej, teslo zarukano!" je zavpil Ron iz drugega kota stranišča in vrgel v trola kovinsko cev. Trol ni niti začutil, da ga je cev zadela v ramo. Slišal pa je krik in spet se je ustavil ter svoj grdi gobec obrnil k Ronu. Harry je tako pridobil dovolj časa, da je stekel okoli njega.

"Pridi že, teci, teci!" je zavpil Hermioni in jo poskušal zvleci k vratom. Ona pa se ni mogla premakniti, stiskala se je k steni in z odprtimi usti prestrašeno strmela v pošast.

Zaradi vpitja in odmevov je trol postajal vse bolj razdražen. Zarjovel je in zavihtel gorjačo nad Rona, ki je bil najbližje in ni imel kam pobegniti. Harry je tedaj naredil nekaj, kar je bilo zelo pogumno in neumno obenem. Vzel je zalet, skočil in se z rokama oklenil trolovega vratu. Trol tega seveda ni niti opazil. A celo taka pošast opazi, če ji kdo v nos zarine kos lesa. Ko je Harry skočil nanj, je v roki namreč še vedno držal svojo čarobno palico in jo ponesreči zabil trolu v nosnico. Ta je zarjul od bolečin, opletal in mlatil okoli sebe z gorjačo, Harry pa se ga je oklenil kot klop. A očitno je bilo, da ne bo dolgo zdržal, kajti trol se ga je poskušal otresti ali pa ga z gorjačo sklatiti s sebe. Hermiona se je od strahu sesedla na tla, Ron pa je izza plašča potegnil svojo palico. Ni mu bilo jasno, kaj naj naredi, in zakričal je prvi urok, ki mu je prišel na misel: "Wingardium Leviosa!"

Gorjača je nenadoma poletela iz trolovih rok in se dvignila visoko, visoko v zrak. Počasi se je ustavila, nato pa padla in z glasnim pokom pristala na glavi svojega lastnika. Trol se je zamajal, potem pa telebnil po tleh, da se je zatreslo celo stranišče. Harry je vstal. Tresel se je in bil je ves zadihan. Ron je še vedno stal z visoko dvignjeno palico v roki in zijal v trola.

Prva je spregovorila Hermiona. "Je mrtev?"

"Mislim, da ni," je rekel Harry. "Po mojem se je samo onesvestil." Sklonil se je in iz trolove nosnice potegnil palico. Videti je bila, kot bi jo pomočil v kepičasto sivo lepilo.

"Bljak, trolov smrkelj." Obrisal jo je v trolove hlače.

Ob nenadnem loputanju vrat in korakih so vsi pozabili na trola. Prej se seveda niso zavedali, kakšen hrup zganjajo, a v nadstropju pod njimi so gotovo slišali udarce gorjače in trolovo rjovenje. čez trenutek je skozi vrata planila McHudurrova, sledila pa sta ji še Raws in Smottan. Ko je slednji zagledal trola, je tiho zastokal, hitro sedel na školjko in se prijel za srce. Raws se je sklonil nad trola, profesorica pa je zapičila pogled v Rona in Harryja. Ta je še nikoli ni videl tako besne. Ustnice je imela čisto bele. Upi, da je Gryfondomu priboril petdeset točk, so se mu razblinili.

"Kaj za vraga sta mislila?" je začela in njen glas je bil od besa ledeno hladen. Harry je pogledal Rona, ki je še vedno držal palico visoko nad glavo. "Srečo imata, da vaju ni ubil. Zakaj nista v Gryfondomu?" Raws je Harryja ošinil z ostrim pogledom in Harry je preplašeno sklonil glavo. Kako si je želel, da bi Ron pospravil palico. Nato pa se je iz kota stranišča oglasil šibek glas.

"Onadva nista nič kriva, gospa, mene sta iskala."

"Grangerjeva!"

Hermiona je končno uspela vstati. "Trola sem šla iskat, ker... ker sem mislila, da lahko sama opravim z njim, ker... saj veste, prebrala sem vse o trolih."

Ronu je palica padla iz rok. Hermiona Granger, da se je zlagala profesorici v obraz? "Če me ne bi našla, bi me ubil. Harry mu je v nos zabil svojo palico, Ron pa ga je podrl z njegovo gorjačo. Nista imela časa, da bi šla koga iskat."

"No, če je tako..." je rekla profesorica in vse tri nejeverno premerila. "Ti trapa mala, kako si mogla misliti, da boš lahko sama onesposobila gorskega trola?"

Hermiona je sklonila glavo. Harry je ostal brez besed. Hermiona je bila zadnja, ki bi prekršila kakšno pravilo. Zdaj pa se je zlagala in ju tako rešila iz težav. To je bilo tako, kot če bi Raws začel učencem deliti sladkarije.

"Grangerjeva, za to bom Gryfondomu odvzela pet točk," je rekla McHudurrova. "Zelo si me razočarala. če nisi poškodovana, se takoj vrni v Gryfondom. Večerjo boste do konca pojedli v svojih domovih."

Hermiona je odšla. Profesorica se je obrnila k fantoma. "Še vedno trdim, da imata srečo. Ampak malo študentov prvega letnika bi lahko zbilo na tla odraslega gorskega trola. Zato sta Gryfondomu prislužila vsak po pet točk. Profesorja Dumbledorja bom obvestila o tem. Lahko gresta."

Hitro sta odšla iz stranišča. Spregovorila sta šele dve nadstropji višje, ko sta si oddahnila tudi zato, ker jima ni bilo več treba prenašati trolovega smradu.

"Več kot deset točk bi morala dobiti," je zagodrnjal Ron. "Zaradi Hermione jih bo pet še odštela."

"Lepo od nje, da naju je takole potegnila iz godlje," je priznal Ron. "Res pa je, da sva jo rešila pred trolom."

"Mogoče je sploh ne bi bilo treba rešiti, če ga ne bi zaklenila v stranišče," ga je opomnil Harry.

Prišla sta do slike Debele gospe. "Prašičji rilec," sta rekla in vstopila. Dnevna soba je bila polna sošolcev. Glasno so se veselili in se basali s hrano, ki so jim jo prinesli iz Velike dvorane. Hermiona pa je sama stala ob vhodu in ju čakala. Sledila je nerodna tišina. Potem pa so, ne da bi si pogledali v oči, vsi naenkrat rekli ,hvala' in odhiteli po krožnike.

Od tega trenutka je Hermiona postala njuna prijateljica. Obstajajo namreč stvari, ki jih ne moreš doživeti skupaj z nekom, ne da bi ti na koncu postal všeč. Da zbiješ na tla štiri metre velikega gorskega trola, je vsekakor ena izmed njih.





Enajsto poglavje





Quidditch


V začetku novembra se je močno ohladilo. Gore okoli šole so postale ledeno sive, jezero pa je bilo videti kot ohlajeno jeklo. Ob jutrih je na travo legla slana. Hagrid, oblečen v dolg plašč iz krtovega, rokavice iz zajčjega in ogromne škornje iz bobrovega krzna, je moral vsako jutro odmrzniti leteče metle.

V soboto naj bi Harry po dolgih tednih treninga odigral svojo prvo tekmo proti Spolzgadu. če bi Gryfondomovci zmagali, bi se v pokalu domov povzpeli na drugo mesto. Harryja je malokdo videl igrati. Oliver se je namreč odločil, da je Harry njihovo skrivno orožje, zato nihče razen moštva ni smel priti na trening. Vendar se je vseeno nekako razvedelo, da bo njihov iskalec. Harry se ni mogel odločiti, kateri sošolci mu gredo bolj na živce - tisti, ki so mu že vnaprej zatrjevali, da bo odličen iskalec, ali tisti, ki so se šalili, da bodo morali stadion prekriti z žimnicami. Imel je srečo, da sta bila s Hermiono prijatelja. Kako bi sicer ob dodatnih treningih, ki si jih je izmislil Oliver, brez njene pomoči naredil vse naloge? Poleg tega mu je posodila knjigo Quidditch skozi tisočletja in izkazalo se je, da je zelo zanimiva.

V njej je prebral, da obstaja sedemsto načinov, kako se napravi osebna napaka, in da so vseh sedemsto izvedli med tekmo za svetovni pokal leta 1473; da so iskalci pogosto najmanjši in najhitrejši igralci in da se večina resnih poškodb pri igranju nekako zgodi prav njim; da pri igri redkokdaj kdo umre, sodniki pa so že nekajkrat sredi igre izginili in se čez nekaj mesecev znašli sredi Sahare. Odkar sta z Ronom rešila Hermiono pred gorskim trolom, je postala nekoliko bolj uporniška in zato je bilo z njo veliko lažje shajati. Dan pred Harryjevo prvo tekmo so med odmorom vsi trije zmrzovali na grajskem dvorišču in Hermiona jima je pričarala živo moder ogenj, ki sta ga lahko prenašala s sabo v kozarcu. Greli so se s hrbti, obrnjenimi proti ognju, tedaj pa je dvorišče prečkal Raws.

Harry je takoj opazil, da šepa. Vsi trije so se še bolj stisnili skupaj, da Raws ne bi opazil ognja. Bili so prepričani, da je kaj takega prepovedano imeti. Žal pa je Raws opazil, da nekaj skrivajo, in je prišepal k njim. Ognja ni opazil, je pa iskal kakršenkoli razlog, da bi jih nadrl.

"Kaj pa bereš, Potter?"

Harry je držal v rokah knjigo Quidditch skozi tisočletja in mu jo pokazal.

"Šolske lastnine ne smete nositi iz glavne stavbe," je rekel Raws. "Sem z njo, Gryfondom pa je ob pet točk."

"To pravilo si je izmislil," je jezno zamrmral Harry, ko je Raws odšepal. "Le kaj je narobe z njegovo nogo?"

"Ne vem, ampak upam, da ga zelo boli," je grenko rekel Ron.

V gryfondomski dnevni sobi je bilo tistega večera bučno. Harry, Ron in Hermiona so skupaj sedeli ob oknu. Hermiona jima je pregledovala nalogo o urokih. Prepisovati jima ni pustila nikoli (,Kako se bosta naučila, če ne bosta sama delala nalog?'), pregledala pa jima jo je z veseljem. Harry je bil nemiren. Želel si je, da bi lahko bral Quidditch skozi tisočletja in tako odvrnil misli od tekme, ki so jo imeli naslednji dan. Zakaj bi se bal Rawsa? Vstal je in Ronu ter Hermioni rekel, da ga gre prosit, če lahko knjigo dobi nazaj.

"Ti kar, če si upaš," je skomignil Ron, ampak Harry je bil prepričan, da mu jo bo Raws vrnil, če bo zraven še kakšen učitelj.

Odpravil se je do zbornice in potrkal. Nihče se ni oglasil. Spet je potrkal. Nič. Mogoče pa jo je Raws pustil v zbornici? Vredno je poskusiti. Previdno je odprl vrata, pokukal skozi in zagledal grozen prizor. V zbornici sta bila samo Raws in Filch. Raws je držal plašč nad koleni. Njegova desna noga je bila vsa krvava in razmesarjena. Filch ga je obvezoval.

"Beštija nemarna," je rekel Raws. "Kako naj bi človek pazil na vse tri glave hkrati?"

Harry je poskušal tiho zapreti vrata, ampak... "Potter!"

Rawsov obraz se je spačil od besa in hitro je spustil plašč, da bi skril nogo. Harry je debelo pogoltnil.

"Hotel sem vas prositi, če bi mi vrnili knjigo."

"Poberi se! Ven!"

Harry jo je hitro ucvrl navzgor, preden bi Raws lahko Gryfondomu odvzel še kakšno točko.

"Si jo dobil?" ga je vprašal Ron, ko se jima je pridružil. "Kaj pa je?" Harry jima je šepetaje povedal, kaj je videl.

"Vesta, kaj to pomeni?" je zasoplo vprašal. "Gotovo je na noč čarovnic poskušal priti mimo Miškota! Tja je šel, saj smo ga videli. Rad bi se dokopal do tistega, kar pes čuva! Nimbus bi stavil, da je prav on spusti trola v akademijo, potem pa izkoristil zmedo!"

Hermiona ga je gledala s široko razprtimi očmi.

"Ne, tega že ne bi naredil," je odkimala. "Vem, da ni ravno prijazen, ampak gotovo ne bi hotel ukrasti nečesa, kar čuva Dumbledore."

"Moj bog, Hermiona, menda ne misliš, da so profesorji sami svetniki?" je Ron zmajal z glavo. "Po mojem ima Harry prav. Raws je zmožen vsega. Ampak kaj išče? Kaj straži tisti pes?"

Ko je Harry šel spat, mu to vprašanje še vedno ni dalo miru. Neville je kmalu glasno zasmrčal, on pa ni mogel zaspati. Trudil se je, da bi vse skupaj pozabil, saj se je res moral naspati. Že čez nekaj ur naj bi odigral svojo prvo tekmo. Vendar izraza na Rawsovem obrazu in njegove krvave noge ni bilo lahko pozabiti.



Naslednje jutro je bilo jasno in mrzlo. Velika dvorana je bila polna slastnega vonja po pečenih hrenovkah in veselega klepeta učencev, ki so razburjeno pričakovali napeto tekmo.

"Nekaj vendar moraš pojesti." "Ne morem."

"Vsaj košček toasta," ga je po materinsko silila Hermiona. "Nisem lačen."

Grozno se je počutil. Že čez eno uro bo moral biti na stadionu. "Iskalce nasprotno moštvo zmeraj poskuša na mrtvo premlatiti. Potreboval boš moč, da jim uideš," ga je prepričeval Seamus.

"Najlepša hvala, Seamus," je zavzdihnil Harry in opazoval goro kečapa, ki jo je Seamus nagrmadil na hrenovke.

Ob enajstih se je na stadionu zbrala vsa šola. Številni so imeli s sabo daljnoglede. čeprav so bili sedeži visoko v zraku, je bilo s prostim očesom včasih težko videti, kaj se dogaja. Ron in Hermiona sta se pridružila Nevillu, Seamusu in Deanu, ki so sedeli v zgornji vrsti. Kot presenečenje za Harryja so iz rjuhe, ki jo je nagrizla Škraba, izdelali velik transparent. Na njem je pisalo Volite Potterja za predsednika in Dean, ki je znal dobro risati, je pod napis naslikal gryfondomskega leva. Končno je Hermiona izvedla še majhen, vendar zapleten urok in napis na transparentu je menjaval barve.

Medtem so se Harry in njegovi soigralci v garderobi preoblekli v škrlatne plašče (Spolzgadovci so bili oblečeni v zelene). Oliver se je odkašljal in počakal, da so utihnili. "Torej, fantje," je začel. "In dekleta," ga je dopolnila zasledovalka Angelina Johnson. "In dekleta," je prikimal Oliver. "Zdaj se bo začelo."

"To je pomembna tekma," je rekel Fred Weasley.

"Tista, na katero smo dolgo čakali," je nadaljeval George.

"Oliverjev govor znava na pamet," je Fred povedal Harryju. "Že lani sva bila v ekipi."

"Tišina," se Oliver ni pustil zmesti. "Gryfondom tako dobre ekipe ni imel že dolga leta. Gotovo bomo zmagali. Prepričan sem, da bomo."

Nato je vse grdo pogledal, kot bi hotel reci: "Sicer se me pazite." "Čas je, da gremo. Veliko sreče," je dodal naglas.

Harry je sledil Fredu in Georgu iz garderobe. Ko so prišli na igrišče, so poželi tako glasen aplavz, da so se mu začela šibiti kolena. Sodnica je bila madam Hoops. Sredi igrišča je z metlo v roki čakala obe moštvi.

"Pričakujem, da boste igrali pošteno," je rekla, ko so se zbrali okoli nje. Harry je opazil, da je ta stavek namenila predvsem kapetanu spolzgadovskega moštva, Marcusu Flintu iz šestega letnika. Zdelo se mu je, da ima Marcus v sebi vsaj malo trolovske krvi. S kotičkom očesa je ujel transparent, ki je vihral visoko nad njim in z različnimi barvami utripal Volite Potterja za predsednika. Nasmehnil se je. Počutil se je že malo bolj samozavestno.

"Na metle, prosim."

Harry je sedel na nimbus. Madam Hoops je močno pihnila v srebrno piščalko. Petnajst metel se je dvignilo visoko, visoko v zrak. Začelo se je.

"In lokl je nemudoma prevzela Angelina Johnson iz Gryfondoma. To dekle je izvrstna zasledovalka, poleg tega pa nima slabe postave, pravzaprav je res slastna..."

"Jordan!"

"Oprostite, gospa profesor."

Prijatelj rdečelasih dvojčkov, Lee Jordan, je komentiral tekmo pod strogim nadzorstvom McHudurrove.

"Tudi zelo borbena je in zdaj je lepo podala Aliciji Spinnet, dobri igralki, ki jo je odkril Oliver Wood in je bila lansko leto še na rezervni klopi. Žogo ima spet Angelina in... ne, lokl je prišel v roke Spolzgadu, priboril jim ga je njihov kapetan Marcus Flint in že drvi – izjemen letalec je. To bo zadete... Ne, izvrstna obramba gryfondomskega branilca Oliverja in lokl ima zdaj Katie Bell. Dobro je ukanila Flinta, že se bliža... AU! To je pa gotovo bolelo, štamf jo je zadel v tilnik. Lokl ima zdaj Spolzgad, Adrian Pucey hiti proti obročem nasprotnikov... A ustavil ga je drugi štamf, ki ga je proti Adrianu pognal Fred ali pa George Weasley, ne vem, kateri, pa saj ni važno, gryfondomska tolkača si vsekakor zaslužita pohvalo. Kakorkoli, lokl ima spet Johnsonova, pred njo pa ni nikogar. Res se je pognala, izmaknila se je štamfu, skoraj je že v dometu obročev, dajmo, Angelina! Vratar Bletchley se je pognal nadnjo... Zgrešil je in... Deset točk za Gryfondom!"

Mrzel zrak je napolnilo navdušeno kricanje Gryfondomovcev, spremljali pa so ga razočarani in jezni vzkliki Spolzgadovcev.

"Umaknita se vender mejčkeno." "Hagrid!"

Ron in Hermiona sta se stisnila skupaj in dala Hagridu dovolj prostora, da je sedel poleg njiju.

"Sem od koce uc na igro metal," je povedal Hagrid in potrepljal velik daljnogled, ki mu je visel za vratom, "ampak ni čisto tuko, koker če si na štadijonu. Zviza pa od nikoder, a?"

"Ne," je odkimal Ron. "Harry je imel do zdaj malo dela."

"Ga vsaj še pofavlali niso, tudi to je nekej," je rekel Hagrid, dvignil daljnogled k očem in pogledal skozenj v drobno piko, ki je lebdela visoko nad njimi.

To je bil Harry, ki je jadral nad igriščem in napenjal oči, da bi pravočasno opazil zviz. To je bil del strategije, ki sta jo izdelala z Oliverjem.

"Umakni se in čakaj, da se pojavi zviz," mu je naročil Oliver. "Nobene potrebe ni, da bi te poškodovali, še preden nam priboriš stopetdeset točk."

Ko je Angelina pognala žogo skozi obroč, je napravil nekaj lupingov, da bi se sprostil. Potem je spet začel pozorno iskati zviz. Že je mislil, da ga vidi, a izkazalo se je, da gre samo za odsev ure na zapestju enega od dvojčkov. Potem je proti njemu kot topovska krogla švignil štamf, a Harry se mu je izmaknil in Fred ga je prihitel odbit nazaj.

"Je vse v redu?" je zavpil, ko ga je nabil proti Marcusu Flintu. "Spolzgad ima lokl," je nadaljeval Lee Jordan. "Zasledovalec Pucey se je izmaknil že dvema štamfoma, obema Weasleyjema in Katie ter drvi proti... Je bil to zvizc"

Množica je vznemirjeno zamrmrala in Adrian Pucey je od presenečenja spustil lokl. Ravnokar je namreč mimo njegovega levega ušesa švignil zlat blisk.

Harry ga je zagledal. Pognal se je strmo navzdol, da bi zlatemu utrinku presekal pot. Iskalec Spolzgada, Terence Higgs, ga je opazil takrat kot Harry in težko je bilo reci, kateri ga bo ujel. Vsi preganjalci so pozabili, kaj je njihova naloga, otrpnili so in opazovali, kaj se bo zgodilo. Harry je bil hitrejši od Higgsa, že je jasno videl žogico in celo krilca, ki so trepetavo zamahovala, še bolj je pospešil... Tresk! S tribune Gryfondomovcev se je oglasilo ogorčeno vpitje - Marcus Flint se mu je nalašč nastavil in Harryjeva metla se je opotekala po zraku, da bi ga skoraj vrglo z nje.

"Favl!" so rjoveli Gryfondomovci.

Madam Hoops je jezno povedala Flintu nekaj ostrih, potem pa dosodila Gryfondomu prosti met pred spolzgadovskimi obroči. A v vsej zmedi je zlati zviz seveda izginil. Spodaj na tribuni je Dean Thomas še vedno razjarjeno vpil: "Pošljite ga na klop, sodnica! Dajte mu rdeči karton!"

"To ni nogomet, Dean," ga je opomnil Ron. "Pri quidditchu igralcev ne moreš poslati na klop. In kaj je rdeči karton?"

Hagrid pa se je postavil na Deanovo stran. "Pravila je treba spremenit, Flint bi Harryja skorej fental."

Tudi Lee Jordan ni mogel ostati nepristranski. "Po tej očitni in nagnusni goljufiji..."

"Jordan!" ga je posvarila profesorica McHudurra. "Hočem reci po tem odkritem in svinjskem favlu.,." "Jordan, kaj sva se zmenila?!"

"Dobro, no. Flint je pač skoraj ubil gryfondomskega iskalca, ampak to se nedvomno lahko zgodi komurkoli in zato samo prosti met za Gryfondom. Izvajala ga bo Alicija... seveda je zadela in igra se nadaljuje, žogo pa ima še vedno Gryfondom."

Začelo se je, ko se je Harry že drugič izognil štamfu. Njegova metla se je nenadoma nevarno nagnila in za trenutek je že mislil, da bo padel. Metle se je krepko oprijel z obema rokama in s koleni, saj mu česa takega ni naredila še nikoli.

In spet. Bilo je, kot bi se ga metla poskušala otresti. Ampak metle znamke Nimbus niso bile znane po tem, da bi te nenadoma poskušale vreci s sebe. Harry jo je poskušal obrniti proti gryfondomskim obročem, saj je hotel Oliverja prositi za odmor. Takrat je ugotovil, da je sploh nima več pod nadzorom. Ni je mogel obrniti. Niti za centimeter je ni mogel premakniti. Cikcak je drvela skozi zrak in se vsake toliko divje zavrtela, da ga je vsakič skoraj vrglo z nje. Lee je še vedno komentiral.

"Žogo ima Spolzgad, natančneje Flint. Izmaknil se je Aliciji... zdaj tudi Angelini... in štamf mu je treščil naravnost v obraz, upam, da mu je polomil nos. Saj se samo hecam, gospa, no... Ne, smola, lokl je še pravočasno vrgel skozi obroč."

Spolzgadovci so se glasno veselili. Nihče ni opazil, kako čudno se obnaša Harryjeva metla. Počasi ga je nesla vedno više, stran od igre, pri tem pa se je zvijala in besno trzala.

"Na vem, kuga se gre Harry," je zamomljal Hagrid. Gledal je skozi daljnogled. "Človek bi skorejde mislil, de ga metla na uboga."

Končno so gledalci začeli kazati na Harryja. Njegova metla se je divje vrtela in komaj se je še držal. Potem pa so vsi zadržali dih. Metla je divje trznila in Harryja je vrglo z nje. Z eno roko se je komaj še ujel in tako vendarle obvisel na njej.

"Se je metli kaj zgodilo, ko ga je Flint blokiral?" je zašepetal Seamus.

"Nemugoče," je rekel Hagrid s tresočim glasom. "Leteči metli nobeden nič na more, razen če se res fejst spozna na črno magijo. En smrkavec nimbusu česa tacega že ne bi mogel narediti."

Ko je Hermiona to slišala, mu je daljnogled potegnila iz rok. A ni ga usmerila navzgor v Harryja, temveč je začela divje preiskovati publiko.

"Kaj se pa greš?" je zaječal Ron, njegov obraz pa je bil pepelnato siv. "Saj sem vedela," je razočarano rekla Hermiona. "Poglej Rawsa."

Ron je zgrabil daljnogled. Raws je sedel na tribuni nasproti njihove. Oči je imel uprte v Harryja in si neprestano nekaj mrmral v brado. "Nekaj pocne, gotovo zaklinja metlo," je rekla Hermiona.

"Kaj naj naredimo?" "Prepusti to meni."

Preden je Ron uspel odpreti usta, je že izginila. Daljnogled je hitro spet usmeril proti Harryju. Metla se je tako močno tresla, da se je ne bo mogel prav dolgo držati. Vsi gledalci so stali in z grozo v očeh opazovali, kaj se dogaja. Dvojčka sta poletela navzgor, da bi Harry lahko skočil na eno izmed njunih metel, pa ni nič pomagalo. Vsakič, ko sta se mu približala, je metla poletela še višje. Spustila sta se in krožila pod njim v upanju, da ga bosta morda ujela, če pade. Marcus Flint je pograbil lokl in ga že petkrat vrgel skozi gryfondomovske obroče, ne da bi to kdo opazil.

"Daj že, Hermiona," je Ron obupano zamrmral. Hermiona se je prebila na tribuno, na kateri je sedel Raws, in je zdaj tekla po dolgi vrsti za njim. Ko je pri tem zbila profesorja Smottana, ki je z glavo naprej telebnil na gledalce pod njim, se ni ustavila niti toliko, da bi se mu opravičila. Končno je prišla do Rawsa, počepnila in zašepetala nekaj dobro premišljenih besed. Iz njene palice je na Rawsov plašč švignil moder plamen.

Ko je Raws ugotovil, da je njegov plašč v plamenih, je minilo že skoraj pol minute. Po vrišču, ki ga je zagnal, je Hermiona sklepala, da ji je uspelo. Hitro je ukazala plamenom, naj se zberejo v kozarec, ki ga je potegnila iz žepa in stekla nazaj - Rawsu ne bo nikoli jasno, kaj se mu je zgodilo. To je zadostovalo. Harry je že uspel splezati nazaj na metlo.

"Zdaj lahko pogledaš, Neville," je rekel Ron. Neville je že pred nekaj minutami zakopal obraz v Hagridov plašč in glasno ihtel.

Harry je drvel proti tlem, ko se je nenadoma z rokama prijel za usta, kot da mu gre na bruhanje. Z vsemi štirimi je padel na igrišče, zakašljal in iz ust mu je v dlan padlo nekaj zlatega.

"Zum sem ujel!" je zavpil, ga dvignil nad glavo in tako se je tekma končala s popolno zmešnjavo.

"Ni ga ujel, skoraj bi ga pogoltnil," se je še dvajset minut pozneje pritoževal Flint. A nič ni pomagalo, to ni bilo proti pravilom in Lee Jordan je še vedno veselo ponavljal rezultat: Gryfondom je zmagal s sto sedemdeset proti šestdeset.



Harryja pa pri tem ni bilo več zraven. Hagrid mu je v koči skuhal močan čaj in skupaj z Ronom in s Hermiono so ga počasi srkali.

"Raws je bil," je razlagal Ron. "S Hermiono sva ga videla. Preklel je tvojo metlo, kar naprej je nekaj mrmral in ni umaknil pogleda s tebe."

"Traparija," je rekel Hagrid, ki ga je tako skrbelo za Harryja, da ni slišal niti besede tistega, kar sta se na koncu tekme pogovarjala

Ron in Hermiona. "Le zakuga bi Raws naredil kej tacega?" Prijatelji so se spogledali. Mu lahko povedo? Končno je Harry spregovoril. "O njem vem nekaj, cesar ne bi smel vedeti," mu je povedal. "Na noč čarovnic je poskušal priti mimo tistega troglavega psa. Prepričani smo, da je hotel ukrasti tisto, kar pes čuva."

Hagridu je padel čajnik iz rok. "Kuko pa ste izvedeli za Miškota?"

"Miškota?!"

"Ja, moj je, pred nekej leti sem ga nabavil doli v krčmi od enega kolega iz Grčije. Dumbledoreju sem dal ga na posodo, da mu merka..."

"Ja?" so vsi trije našpičili ušesa.

"Na sprašujte me več," je osorno rekel Hagrid. "To je strogo zaupna reč."

"Ampak Raws hoče to stvar ukrasti."

"Traparija," je spet rekel Hagrid. "Raws je prufesor na Bradavičarki, kej tacega nikakor ne bi storil."

"Zakaj pa je potem ravnokar poskušal ubiti Harryja?" je vzkliknila Hermiona. Ob dogodkih tega popoldneva je o Rawsu očitno povsem spremenila mnenje. "Dobro vem, kako se zaklinja, Hagrid, o tem sem prebrala najmanj deset knjig! Bistveno je, da predmeta zaklinjanja ne spustiš z oči in Raws ni niti pomežiknil, sama sem ga videla!"

"Deklic, motiš se, verjemi!" se je razburil Hagrid. "Na vem, zakuga se je Harryjeva metla tukole obnašala, ampak Raws ga že ni hotel ubiti! Dobro mi prisluhnite, vsi trije. Igračkate se z rečmi, katere se vas nič ne tičejo. Pa še navarno je. Pozabite na frdamanega psa in na tisto, kar straži. To se tiče samo guspoda Dumbledoreja in Nicolasa Flamela..."

"Aha!" je vzkliknil Harry. "Torej je v vse to vpleten tudi nekdo, ki mu je ime Nicolas Flamel?"

Hagrid bi se najraje požrl ob jeze.





Dvanajsto poglavje





Zrcalo Ajneneperh


Bližal se je božič. Sredi decembra je Bradavičarko čez noč prekril skoraj meter snega, jezero pa je zamrznilo. Dvojčka so kaznovali, ker sta začarala nekaj kep, da so sledile Smottanu in se zaletavale v njegov turban. Sove, ki so se vendarle prebile prek nevihtnega neba, so bile hudo zdelane in so bile skoraj ves teden pri Hagridu, da jih je spet spravil k sebi. Vsi so komaj čakali, da se začnejo počitnice. V gryfondomski dnevni sobi in Veliki dvorani se je iz odprtega kamina širila prijetna toplota. Prepišni hodniki pa so postali ledeno mrzli in v okna učilnic se je nenehno zaganjal severni veter. Najhuje pa je bilo v ječah pri profesorju Rawsu, kjer se jim je od mraza dobesedno kadilo iz ust in so se vsi stiskali k svojim kotlom.

"Res sočustvujem z vsemi," je enkrat pri čarobnih napojih izjavil Dreco, "ki morajo za božič ostati na Bradavičarki, ker jih doma ne marajo." Pri tem je gledal Harryja. Crabbe in Goyle sta se zarežala. Harry, ki je tehtal hrbtenico aralskega drekoperja v prahu, se ni zmenil zanj. Od tekme naprej je bil Dreco še bolj zoprn. Grizlo ga je, da so zgubili, zato je začel s tem, kako bo na naslednji tekmi namesto Harryja igrala žaba z velikimi usti. Temu se ni nihče smejal. Vsi so bili namreč navdušeni nad tem, kako dolgo se je Harry uspel obdržati na ponoreli metli. Zato ga je ljubosumni in razžaljeni Dreco spet začel mučiti s tem, da nima prave družine.

Res je bilo, da se za božič ni nameraval vrniti v Rožmarinovo ulico. Profesorica McHudurra je pred kakšnim tednom prišla v dnevno sobo, da bi napravila seznam učencev, ki bodo ostali na akademiji in Harry je takoj dvignil roko. Zaradi tega se že ni smilil samemu sebi; pričakoval je, da bo to daleč najlepši božič, kar jih je kdaj doživel. Tudi Ron in njegovi bratje so nameravali ostati na akademiji, kajti njihova starša sta šla za praznike v Romunijo obiskat Charlieja. Ko so po uri odšli iz ječ in se povzpeli v pritličje, jim je pot zaprla ogromna jelka. Izpod nje sta štrleli dve veliki nogi, ki sta glasno sopihali.

"Živijo, Hagrid, ti pomagamo?" je vprašal Ron in pomolil glavo skozi veje.

"Nak, ni treba, pa vseeno hvala."

"Bi se lahko umaknil?" se je za njunima hrbtoma oglasil hladni

Drecov glas. "Poskušaš malo zaslužiti, Weasley? Upaš, da boš po končani akademiji lahko postal oskrbnik? Seveda, glede na to, v kakšnem živite doma, se ti mora Hagridova koča zdeti prava palača."

Ron je skočil nanj v trenutku, ko je po stopnicah prišel Raws. "Weasley!"

Ron je spustil Drecov plašč.

"Izzival ga je, prufesor Raws," je rekel Hagrid in svoj veliki, kosmati obraz pomolil skozi veje. "Dreco je grdo govoril čez njegovo familijo." "Že mogoče, a pretepanje je na Bradavičarki strogo prepovedano," je rekel Raws s sladkim glasom. "Pet točk vam bom odbil, pa vesel bodi, Weasley, da vam jih nisem še več. Zdaj pa pojdite lepo vsak po svoje."

Dreco, Crabbe in Goyle so se hihitaje prerinili mimo jelke, da so iglice frcale na vse strani.

"Ga bom že dobil," je Ron škripal z zobmi. "Enkrat ga bom že dobil..." "Meni gresta oba na jetra," je rekel Harry. "Dreco in Raws."

"Dejte no, mejčkeno bolj veselo, skorej je že božič," jih je miril

Hagrid. "Pejte z menoj, vam pokažem ta Veliko dvorano, prav čedna je." Vsi trije so tako sledili Hagridu in drevesu v Veliko dvorano, ki sta jo McHudurrova in Colibri ravno krasila.

"Aha, še zadnja božična jelka, kar v kot jo postavi, prosim."

Dvorana je bila res razkošno okrašena. Po vseh stenah so viseli venci bele omele in v dvorani je stalo nič manj kot dvanajst visokih jelk. Na nekaterih se je lesketalo na stotine majhnih ledenih sveč, na drugih so mežikale številne lučke.

"Koliko dni pa imate še do vaših pučitnic?" je vprašal Hagrid.

"Samo še en dan," je odgovorila Hermiona. "Saj res! Harry, Ron, do kosila imamo še pol ure časa, v knjižnico moramo."

"Aha," je rekel Ron in odtrgal pogled od profesorja Colibrija, ki je s palico pričaral nešteto zlatih mehurčkov in jih previdno obešal na veje zadnjega drevesa.

"V knjižnico?" se je čudil Hagrid, ko je šel z njimi iz dvorane. "Tik pred pučitnicami? Ste pa zagreti."

"Saj ni za šolo," se mu je zvito nasmehnil Harry. "Odkar si omenil Nicolasa Flamela, poskušamo ugotoviti, kdo je."

"Kuga?!" je osupnil Hagrid. "Poslušejte, sem vam že rekel, da odnehejte s tem. Kaj pa vas briga, kuga čuva moj kuža?!"

"Saj bi radi samo ugotovili, kdo je Nicolas Flamel," ga je mirila Hermiona.

"Lahko nam ti poveš, pa bomo nehali iskati," je dodal Harry. "Do zdaj smo pregledali že vsaj sto knjig in nikjer ga nismo našli. Samo namigni nam, kje naj iščemo. Vem, da sem njegovo ime nekje že videl."

"Od mene na izveste nič," ga je zavrnil Hagrid.

"Ga bomo pa sami našli," je rekel Ron in nejevoljnega Hagrida so pustili samega ter odšli v knjižnico.

Po knjigah so res brskali, odkar je Hagridu ušlo, da je v zadevo vpleten tudi Nicolas Flamel. Kako bi sicer odkrili, kaj poskuša ukrasti Raws? Težava pa je bila v tem, da niso vedeli niti tega, kje začeti. Le kaj je napravil Flamel, da bi ga omenjale knjige in katere? V Velikih čarovnikih dvajsetega stoletja in Slavnih osebnostih našega časa ga ni bilo. Tudi Pomembna sodobna odkritja in Študija najnovejših raziskav ga nista omenjali. Poleg tega pa je bila knjižnica neverjetno obsežna, v njej je bilo na sto tisoče knjig, na tisoče polic in na stotine ozkih prehodov med njimi. Hermiona je začela brskati po naslovih v knjižničnem katalogu, Ron pa se je odpravil k prvi polici in sem ter tja z nje potegnil kakšno knjigo, ki se mu je zdela zanimiva. Harry je šel na oddelek s prepovedanimi knjigami, saj je bil prepričan, da se Flamel skriva v eni izmed njih. Žal pa bi si te knjige lahko sposodil le s pisnim dovoljenjem učiteljev in vedel je, da ga ne bo dobil. To so bile namreč knjige o črni magiji, ki je na Bradavičarki niso učili. Brali so jih le starejši študentje, ki jih je še posebej zanimala obramba pred mračnimi silami.

"Kaj pa iščeš?"

"Nič," je rekel Harry.

Knjižničarka, madam Monockell, je zamahnila po njem s pernatim omelcem za prah.

"Potem pa, šc, gremo!"

Harry je odšel in si očital, zakaj se ni česa izmislil, da bi lahko ostal. Z Ronom in s Hermiono so se strinjali, da madam Monockell ne bodo vprašali, kje bi našli Flamela. Prepričani so bili, da bi vedela, a bali so se, da bi Raws izvedel za njihovo poizvedovanje. Hermiono in Rona je počakal na hodniku pred knjižnico, da bi takoj izvedel, Če bi kaj našla. Ampak prevelikih upov ni gojil, saj so iskali že štirinajst dni. Poleg tega pa so imeli čas za brskanje po knjižnici le med odmori, zato ni bilo čudno, da jim je šlo tako počasi . Morda bi izvedeli, kdo je Flamel, Če bi imeli več časa in jih pri iskanju ne bi nadzorovala madam Monockell. Čez pet minut sta Hermiona in Ron prišla ven, zmajala z glavo in odšli so na kosilo.

"Saj ne bosta nehala, ko me ne bo?" je proseče vprašala Hermiona. "Pošljita mi sovo, Če bosta kaj izbrskala."

"Ti pa vprašaj starša, Če sta že slišala za Flamela," se je domislil Ron. "Njiju je menda varno vprašati."

"Vsekakor, saj sta oba zobozdravnika," se je nasmehnila Hermiona.



Ko so se začele počitnice, sta se Harry in Ron preveč zabavala, da bi mislila na Flamela. V spalnici sta bila zdaj sama, dnevna soba pa je bila bolj prazna kot ponavadi in vedno sta lahko sedela v naslonjačih ob kaminu. Ure in ure sta sedela ob njem in jedla vse, kar se je dalo speci nad ognjem - hrenovke, krompir in celo kruh. Najpogosteje sta se pogovarjala o tem, kaj bi bilo treba narediti, da bi Dreca vrgli iz šole. Vedela sta sicer, da je večina tovrstnih načrtov neizvedljivih, a vseeno so ju zabavali.

Poleg tega je Ron začel Harryja učiti čarovniški šah. Igra je bila na las podobna bunkeljski, le da so bile figurice žive. Zato je bilo, kot bi vodil vojake v pravi bitki. Ronove šahovske figure so bile zelo stare in zmahane. Kot vse, kar je imel, so bile tudi te svojčas last nekoga drugega, v tem primeru njegovega dedka. A to je bila prednost. Ron je svoje figure poznal tako dobro, da so ga vedno ubogale. Harry je igral s Seamusovimi in niti najmanj mu niso zaupale. Ker je bil še začetnik, so mu kar naprej solile pamet in to ga je še bolj zmedlo. "Ne pošiljaj me tja, ne vidiš njegovega konja? Pošlji njega, njega lahko izgubimo," so se mu upirale.

Na božični večer se je Harry že veselil naslednjega dne, čeprav ni pričakoval daril. A ko se je naslednjega dne zbudil, ga je ob vznožju postelje čakal majhen kupček daril, zavitih v živobarven papir. "Vesel božič," je zaspano rekel Ron, ko je Harry zlezel iz postelje in si oblekel kopalni plašč.

"Enako," mu je zaželel Harry. "Si videl tole? Darila sem dobil!" "Kaj si pa mislil, da boš dobil? Repo?" se je nasmehnil Ron in se obrnil k svojemu kupu, ki je bil precej večji od Harryjevega. Harry se je lotil odvijanja darila, ki je bilo na vrhu. Ovito je bilo v debel papir rjave barve in na njem je pisalo Hariju ot Hagrida. Hagrid mu je podaril ročno izrezljano piščalko, ki jo je očitno napravil sam. Harry je pihnil vanjo. Njen zvok je bil podoben sovjemu skovikanju.

V drugem, zelo majhnem zavitku, je bilo tudi kratko pismo. Dobili smo tvoje sporočilo. Tu imaš božično darilo. Stric Vernon in teta Petunija. Na list je bil z lepilnim trakom prilepljen kovanec za pol funta.

"Kako lepo od njiju. S tem si bom lahko kupil pol korneta," je rekel Harry.

Rona pa je šesterokotni kovanec očaral. "Kako čudaško!" je vzkliknil. "Kakšna oblika! To je denar?"

"Bi ga rad?" je vprašal Harry, ki se je moral zasmejati, tako vesel ga je bil Ron. "Darilo od Hagrida in tisto od strica sem že odprl. Od koga so ostala?"

"Za tole vem," je rekel Ron, nekoliko zardel in pokazal na precej nerodno zavito darilo. "Od moje mami je. V pismu sem ji omenil, da ponavadi ne dobiš nobenega darila in... Oh, ne," je zaječal. "Pulover ti je nakvačkala."

Harry je raztrgal ovoj in iz njega potegnil debel, kvačkan pulover smaragdno zelene barve, poleg tega pa še škatlo doma narejenih karamel.

"Vsako leto nam podari puloverje," je zavzdihnil Ron in odvil svojega. "Moj je vedno kostanjeve barve."

"Res lepo od nje," se je nasmehnil Harry in poskusil karamele, ki so bile zelo okusne.

Tudi v naslednjem zavoju so bile sladkarije - velika škatla čokoladnih žab, ki mu jih je poslala Hermiona. Potem je ostal samo še en zavitek. Harry ga je pobral s tal in pretipal. Bil je zelo lahek in mehak. Odvil ga je. Na tla je spolzelo nekaj nežnega, srebrnosivega, motno svetlikajočega se. Ron je zajel sapo.

"Za to sem že slišal," je skoraj zašepetal, bobki vseh okusov, ki mu jih je podarila Hermiona, pa so mu padli iz rok. "Če je to tisto, kar mislim, da je... Tako redki so in ogromno so vredni."

"In kaj je to?"

Harry je pobral s tal svetlikajoče se, srebrnkasto blago. Na otip je bilo čudno, kot da bi bila vanj vtkana voda.

"Plašč nevidnosti," je spoštljivo dahnil Ron. "Prepričan sem, da je. Ogrni se z njim."

Harry si ga je nadel in Ron je kriknil. "Res je! Poglej dol!"

Harry je pogledal svoje noge, a ni jih bilo več. Stekel je k zrcalu. V njem je zagledal le svoj obraz, telo pa je bilo popolnoma nevidno. Ko je potegnil prek glave še kapuco, je čisto izginil.

"Glej, pismo!" je vzkliknil Ron. "Padlo je iz plašča!"

Harry je slekel plašč in vzel sporočilo, ki mu ga je molel Ron. Napisano je bilo z ozko, zaobljeno pisavo, ki je ni prepoznal:



Tvoj oče mi ga je posodil, tik preden je umrl. čas je že, da ga dobiš.

Pametno ga uporabi.

Vesel božič.



Sporočilo ni bilo podpisano. Harry ga je še nekaj časa začudeno opazoval, Ron pa je občudoval plašč. "Za tak plašč bi bil pripravljen dati karkoli." je rekel. "Karkoli. Kaj pa je?"

"Nič," je odkimal Harry. Počutil se je zelo čudno. Kdo mu je poslal plašč? Je bil res nekoč last njegovega očeta? Njegovo razmišljanje pa je prekinil ropot na stopnišču. V naslednjem trenutku so vrata skoraj zletela s tecajev in v sobo sta planila dvojčka. Harry je plašč hitro skril, saj mu zaenkrat ni bilo do tega, da bi zanj izvedel še kdo drug.

"Vesel božič!"

"Glej, tudi njemu ga je nakvačkala!"

Fred in George sta imela modre puloverje, na enem je bila velika oranžna črka F, na drugem G.

"Ampak Harryjev je boljši," je rekel Fred in si ogledoval Harryjev pulover. "Za tuje otroke se očitno bolj potrudi."

"Zakaj nisi oblekel svojega, Ron?" je hotel izvedeti George. "Dajmo, obleci ga, tako mehek in topel je."

"Ne maram kostanjeve barve," je Ron nemočno potarnal, ko sta mu ga vlekla prek glave.

"Ti pa na njem nimaš črke," je opazil George. "Očitno misli, da ne pozabljaš svojega imena. Ampak tudi midva nisva neumna, dobro veva, da sva Gred in Forge."

"Kaj pa tako vpijete?"

Percy je pomolil glavo skozi vrata in jih očitajoce pogledal. Očitno je tudi on ravnokar odvijal darila, saj je imel prek ramen ogrnjen pulover. Fred mu ga je potegnil dol.

"P kot predstavnik študentov! Obleci ga, Percy, daj no, vsi smo jih oblekli, celo Harry ga je dobil."

"Nočem," se je branil Percy, ko sta ga dvojčka oblačila in mu pri tem z nosu zbila očala.

"Pa da ne boš danes sedel s predstavniki," je še dodal George. "Božič je družinski praznik."

Percyja sta prijela vsak za eno roko in ga odvlekla iz spalnice. Harry ni še nikdar v življenju doživel takšne božične večerje. Na mizi so vsakih nekaj metrov stali debeli pečeni purani, gore krompirja v oblicah, celi čolni goste, bogate brusnične omake in skladovnice čarovniških petard. Bunkeljske petarde, kakršne so ponavadi kupovali Dursleyjevi, niso bile omembe vredne v primerjavi s temi. Ko je Harry eno sprožil, ni samo počila, eksplodirala je ko topovska granata in jih ovila v oblak modrega dima. Sredi dima se je pojavil admiralski klobuk, iz katerega so priskakljale bele miši. Dumbledore, ki je sedel za mizo profesorjev, je imel na glavi namesto čarovniškega klobuka rožnat damski klobuček. Veselo se je smejal šali, ki jim jo je ravnokar povedal profesor Colibri. Puranu je sledil flambiran puding in Percy bi si skoraj zlomil zob ob srebrnem srpcu, ki je bil skrit v njegovi skledici. Harry je opazil, kako je Hagrid postajal vse bolj rdeč, saj si je v cašo nenehno dolival vino. Končno je poljubil profesorico McHudurro na lice, ta pa se je na Harryjevo presenečenje samo zahihitala in zardela.

Ko je končno odšel od mize, je imel polne roke stvari, ki so se pojavile v eksplozijah petard: zavitek balonov, ki ne morejo počiti, majhen kovček z vsem potrebnim za gojenje bradavic in figurice za šah. Bele miši so nekam izginile in Harry je imel zoprn občutek, da bodo končale kot božična večerja gospodične Norris.

Harry in Weasleyji so se vse popoldne divje kepali v grajskem parku. Potem so se premraženi, premočeni in zasopli vrnili v dnevno sobo. Tam je Harry preskusil nove šahovske figure in prav mojstrsko izgubil. Sumil je, da ga Ron ne bi tako hitro premagal, Če mu Percy ne bi na vsak način hotel pomagati. Večerjali so sendviče s puranom ter ostanke poobedka in z Ronom sta se spet tako najedla, da se jima ni ljubilo prav ničesar početi. Zadovoljno sta opazovala, kako Perry po gryfondomskem stolpu preganja Freda in Georga, ker sta mu ukradla priponko predstojnika. To je bil najlepši božič v Harryjevem življenju, vendar ga je vseeno ves dan nekaj po malem morilo. Šele ko je zlezel v posteljo, je ugotovil, kaj: plašč nevidnosti in vprašanje, kdo ga je poslal.

Ron je imel poln želodec in nobena skrivnost ga ni težila. Takoj ko je zagrnil baldahin na postelji, je zaspal. Harry se je nagnil prek stranice postelje in izpod nje potegnil plašč. Nekoč je bil last njegovega očeta. Pustil je, da mu je tkanina polzela med prsti. Bolj gladka je bila od svile in lahka kot zrak. Pametno ga uporabi je pisalo na sporočilu. Takoj ga je moral preskusiti. Splazil se je iz postelje in se ogrnil z njim. Ko je hotel pogledati noge, je videl le mesečino in sence. Občutek je bil prav smešen.

Pametno ga uporabi.

Nenadoma je bil popolnoma buden. S plaščem gre lahko kamorkoli, kamorkoli in Filch mu ne bi mogel nič. Ron je v spanju nekaj zamrmral. Naj ga zbudi? Nekaj ga je zadržalo. Plašč je bil očetov in prvič v življenju je imel obcutek, da mora nekaj storiti sam. Po prstih je odšel iz spalnice, prek dnevne sobe in skozi luknjo za sliko.

"Kdo ječ" se je namršcila Debela gospa. Harry ji ni odgovoril in hitro odšel naprej.

Kam naj grec Srce mu je divje utripalo. Ustavil se je in pomislil. Končno se mu je posvetilo. Seveda, na oddelek s prepovedanimi knjigami. Lahko bo bral, kar bo hotel in kolikor časa bo potrebno, da ugotovi, kdo je Nicolas Flamel. Še močneje se je ovil v plašč in se odpravil.

V knjižnici je bilo srhljivo tiho in popolnoma temno. Harry je prižgal lešcerbo. Videti je bilo, kot da svetilka lebdi v zraku. Resda je vedel, da jo drži, a prizor je bil vseeno grozljiv. Previdno je stopil prek vrvi, za katero je bil prepovedani oddelek, in s svetilko posvetil na hrbte knjig. Kaj dosti mu niso povedali. Zbledele, deloma že odlušcene zlate crke so sestavljale besede v jezikih, ki jih ni razumel.

Nekatere knjige sploh niso imele naslova. Ena je imela na hrbtu temen madež, ki je bil zoprno podoben strjeni krvi. Harry je na tilniku zacutil mravljince. Morda si je to samo domišljal, a zdelo se mu je, da iz knjig prihaja pridušeno šepetanje. Kot bi vedele, da jih opazuje nekdo, ki ne bi smel biti tu. Nekje je moral začeti. Lešcerbo je previdno odložil na tla in na spodnji polici poskušal najti kakšno knjigo, ki bi se mu zdela obetavna. Pogled se mu je ustavil na veliki črno srebrni bukvi. Le s težavo jo je potegnil s police, saj je bila zelo težka. Položil jo je na kolena in jo odprl.

Tišino je presekal prediren krik, ob katerem mu je zledenela kri knjiga je zavrešcala. Hitro jo je zaprl, vendar ni nehala. Opotekel se je stran, pri tem prevrnil lešcerbo in ta je takoj ugasnila. Ko je ves preplašen zaslišal še korake na hodniku, je kriceco knjigo stlačil nazaj na polico in stekel. Pri vratih bi se skoraj zaletel v Filcha; njegove blede, jezne oči so pogledale naravnost skozenj in Harry se je pod njegovo iztegnjeno roko zmuznil na hodnik. Od predirnega krika mu je še vedno zvonilo v ušesih. Ustavil se je pred visokim viteškim oklepom. Tako se mu je mudilo pobegniti cim dlje od knjižnice, da ni pazil, kam gre. Bilo je temno in ni vedel, kje je. Spomnil se je, da podoben oklep stoji blizu kuhinje, a prepričan je bil, da je vsaj pet nadstropij višje.

V tistem pa je zaslišal znani Filchev glas: "Prosili ste me, da vas takoj obvestim, Če bom ponoči koga zalotil v prostorih akademije. Posebej, Če bom koga našel na prepovedanem oddelku knjižnice."

Ko sta prišla okoli vogala Filch in Raws, je Harry otrdel od strahu. Seveda ga nista mogla videti, a hodnik je bil ozek in lahko bi se zaletela naravnost vanj. Zaradi plašča je bil resda neviden, a to še ne pomeni, da je bil duh. Ritensko se je umikal, kolikor tiho je mogel. Na desni je opazil odprta vrata, njegovo edino upanje. Zmuznil se je skozi in zadrževal dih, da jih ne bi premaknil. Ko je prišel v sobo, ne da bi profesor in hišnik karkoli opazila, mu je odleglo. Šla sta mimo in ves zasopel se je naslonil na steno ter poslušal, kako se njuni koraki oddaljujejo. Skoraj bi ga ujela, skoraj. Kar nekaj časa je trajalo, preden se je razgledal po prostoru, kamor jima je ušel.

Prostor je bil videti kot učilnica, ki je že dolgo niso uporabljali. Mize in stoli so bili potisnjeni ob steno, pri vratih je stal narobe obrnjen koš za smeti. Ob steni nasproti njega pa je bil predmet, ki nekako ni sodil v ta prostor. Kot bi ga nekdo prinesel sem, ker je bil drugje v napoto. Ta predmet je bilo veličastno ogledalo, ki je segalo vse do stropa. Imelo je bogato okrašen zlat okvir, podpirali pa sta ga dve šapi s kremplji. Na vrhu okvirja je bil vgraviran napis:

Ajneneperh stra ehru oyt ube cafru oyt on wohsi.

O Filchu in Rawsu ni bilo več ne duha ne sluha in Harry se je počasi pomiril. Ker je hotel še enkrat videti, kako neviden je, se je postavil pred zrcalo. Z roko si je moral pokriti usta, da ne bi zakričal. Obrnil se je. Srce mu je bilo še veliko bolj divje kot v knjižnici. V ogledalu namreč ni zagledal samo sebe, temveč celo skupino ljudi. Ampak soba je bila prazna. Nekajkrat je globoko vdihnil in se spet obrnil k ogledalu.

Spet se je zagledal. Bil je bled in prestrašen. Tik za njim pa je bilo v ogledalu vsaj še deset ljudi. Ozrl se je prek ramen, a tudi tokrat ni videl nikogar. Kaj pa, Če so tudi oni nevidni? Je morda prostor poln nevidnih ljudi, to ogledalo pa ima sposobnost, da jih kljub temu pokaže? Spet je pogledal v ogledalo. Ženska, ki je stala tik za njim, se mu je nasmehnila in mu pomahala. Z roko je segel za svoj hrbet in se je poskusil dotakniti. Če bi bila res tam, bi se je lahko, tako blizu sta bila videti v ogledalu. A otipal ni ničesar - tako ženska kot vsi drugi so obstajali samo v zrcalu.

Bila je lepa. Imela je temno rdeče lase in njene oči... "Oči ima tako podobne mojim," je pomislil Harry in se še nekoliko približal zrcalu. "Svetlo zelene so in natanko takšne oblike kot moje..." Opazil je, da joka, da se mu smehlja in se obenem joka. Visok, črnolas moški, ki je stal ob njej, jo je objel prek ramen. Nosil je očala, njegovi lasje pa so bili razkuštrani. Zadaj so mu stali pokonci, tako kot Harryju. Harry je bil zdaj že tako blizu ogledala, da bi se z nosom skoraj dotaknil svojega odseva.

"Mamic" je šepnil. "Oči?"

Samo pogledala sta ga in se mu nasmehnila. Harry se je počasi ozrl tudi po obrazih drugih ljudi, ki jih je videl v ogledalu. Videl je še več zelenih oči, kakršne je imel sam, še več podobnih nosov in neznani starček je imel prav tako grčasta kolena kot on. Harry je prvič v življenju videl svojo družino. Potterjevi so se mu nasmehnili in mu pomahali, on pa je hrepeneče zrl vanje. Z rokami se je trdno oprl ob steklo, kot bi upal, da jim bo skozenj padel v objem. V njem se je prebudila nenavadna bolečina, napol radost, napol žalost.

Ni vedel, kako dolgo je stal tam. Slika družine ni izginila, on pa jo je gledal in gledal, dokler ga iz omame ni prebudil oddaljen ropot. Pogled je odtrgal z maminega obraza in zašepetal: "Saj se bom vrnil," in odhitel iz sobe.

"Pa bi me zbudil," se je jezil Ron.

"Saj greš lahko danes z mano. Spet grem pogledat zrcalo, pokazal ti ga bom."

"Me prav zanima, kakšna sta bila tvoja starša," je bil Ron že bolj prijazen.

"Jaz pa bi rad videl tvojo družino. Gotovo mi boš lahko pokazal vse ostale brate."

"Njih lahko vidiš kadarkoli," je Ron zamahnil z roko. "Poleti nas obišci. Sploh pa mogoče v ogledalu vidiš samo mrtve ljudi. No, ja, škoda, da nisi našel Flamela. Bi malo slanine? Zakaj nič ne ješ?"

Harry ni mogel jesti. Videl je očeta in mamo in hotel ju je spet videti. Na Flamela je skoraj pozabil, saj se mu to ni zdelo več pomembno. Komu mar, kaj straži troglavi pes? Naj Raws že ukrade to reč, da bo mir.

"Je s tabo vse v redu?" je vprašal Ron. "Nekam čuden si."

Harry se je najbolj bal, da ne bo mogel najti sobe, v kateri je bilo ogledalo. Ker je imel tokrat pod plaščem tudi Rona, sta morala hoditi počasneje. Poskušala sta iti po poti, po kateri naj bi Harry šel iz knjižnice in skoraj celo uro tavala po temnih hodnikih.

"Zebe me," se je pritožil Ron. "Pojdiva nazaj." "Ne!" je odsekal Harry. "Vem, da je tu nekje."

Srečala sta duha preklaste coprnice, ki je prilebdel v nasprotno smer, sicer pa nikogar. Ron je ravno začel tarnati, da so mu noge od mraza že čisto otrpnile, ko je Harry opazil oklep. "Tu je! Tako je, našla sva!"

Odprla sta vrata. Harry je odvrgel plašč z ramen in stekel k zrcalu. Spet so bili tu in takoj ko sta ga starša opazila, sta se mu prijazno nasmehnila.

"Vidiš?" je zašepetal Ronu. "Ničesar ne vidim."

"Poglej! Poglej jih, ogromno jih je." "Samo tebe vidim."

"Daj, postavi se semle, kjer sem bil jaz."

Umaknil se mu je, a ker je zdaj pred ogledalom stal Ron, Harry ni več mogel videti svoje družine. V ogledalu je videl samo še Ronov odsev. Ron pa je očarano zrl v ogledalo.

"Poglej me!" je vzkliknil.

"Je okoli tebe tvoja družina?"

"Ne, sam sem. Ampak drugačen sem, starejši. Predsednik študentskega sveta sem."

"Kaj?!"

"Res je. Celo priponko imam, takšno, kot jo je imel Bill. Pa pokal quidditcha držim pod pazduho, tudi kapetan moštva sem!"

Ron je odtrgal pogled od zrcala in navdušeno pogledal Harryja. "Misliš, da v ogledalu vidiš prihodnost?"

"Nemogoče. Vsi moji so mrtvi. Naj še enkrat pogledam..." "Ti si se nagledal že včeraj, pusti me še malo."

"Saj imaš samo pokal! Kaj je pri tem tako zanimivega? Starše bi rad videl."

"Ne odrivaj me..."

Njun prepir je prekinil ropot na hodniku. Nista se zavedala, kako glasno govorita.

"Hitro!"

Ron je prek njiju vrgel plašč in v tistem trenutku so izza vrat pokukale svetlikajoče se oči gospodične Norris. Stala sta čisto pri miru in oba sta se spraševala isto: ju plašč ščiti tudi pred mačjimi očmi? Celo večnost je gledala v njuno smer, nato pa se je končno obrnila in odšla.

"Tu ni več varno. Mogoče bo šla po Filcha, gotovo naju je slišala. Pridi," je vztrajal Ron in Harryja povlekel iz sobe.



"Bi igral šah?" je Ron naslednje jutro vprašal Harryja.

"Ne."

"Kaj, ko bi šla na obisk k Hagridu?"

"Kar sam pojdi."

"Vem na kaj misliš, Harry. Zrcalo ti ne gre iz glave. Nikar danes ne hodi spet tja."

"Zakaj?"

"Kaj pa vem, slab občutek imam. Že tolikokrat bi te skoraj ujeli. Smicout, Raws in gospodična Norris so ponoči vedno na preži. Pa kaj, Če te ne morejo videti? Lahko se zaletijo vate. Ali pa boš kaj prevrnil."

"Saj si hujši od Hermione." "Resno mislim, raje ne hodi."

Harryju pa se je motalo po glavi samo eno - kako bi se čimprej vrnil k ogledalu - in Ronu se nikakor ni pustil pregovoriti.

Tretjo noč je našel ogledalo hitreje. Hodil je zelo hitro in vedel je, da je že zato bolj glasen, kot je pametno. A nikogar ni srečal. Spet sta ga pričakala nasmejana oče in mama in eden od starih staršev mu je prijazno pokimal. Sedel je pred ogledalo. Nič ga ne more odvrniti, da ne bi cele noči preživel s svojo družino. Nič. Razen...

"Torej si spet prišel."

Harry se je počutil, kot bi se mu vse telo spremenilo v led. Ozrl se je. Na eni izmed miz ob steni ni sedel nihče drug kot Albus Dumbledore. Ker se mu je tako mudilo k ogledalu, je očitno šel tik mimo njega.

"Ni... Nisem vas opazil, gospod."

"Čudno, kako kratkoviden postane človek, Če nosi plašč nevidnosti," se mu je nasmehnil Dumbledore in Harryju je odleglo.

"Kot stotine ljudi pred tabo," je nadaljeval profesor, zdrsnil z mize in sedel na tla k Harryju, "te je premamila skušnjava zrcala Ajneneperh."

"Ima pa čudno ime, gospod."

"Si že ugotovil, kaj pravzaprav vidiš v njem?"

"To ogledalo... Mojo družino mi pokaže."

"Ronu pa je pokazalo, da je predsednik študentskega sveta."

"Kako ste vedeli...?"

"Ne potrebujem plašča, da bi bil neviden," je prijazno rekel Dumbledore. "Mi lahko poveš, kaj nam pokaže to ogledalo?" Harry je odkimal.

"Naj ti pomagam. Najsrečnejši človek na svetu bi zrcalo Ajneneperh lahko uporabljal kot katerokoli drugo. Pogledal bi se v njem in videl bi se natanko takšnega, kot je. Zdaj razumeš?"

Harry je pomislil. Potem je počasi rekel: "Pokaže nam, kar hočemo... Karkoli hočemo..."

"Ja in ne," je tiho rekel Dumbledore. "Pokaže nam nič manj in nič več od najglobljih, najbolj obupanih hrepenenj, ki jih skrivamo v srcu. Ti, ki nisi imel prave družine, jo vidiš, kako stoji ob tebi. Ronald Weasley, ki se ob bratih počuti vedno v senci, vidi samo sebe, pri čemer ga ogledalo pokaže boljšega od vseh bratov skupaj. Ampak to zrcalo nam ne pokaže resnice in nam ničesar ne pove. Številne je prizor v ogledalu očaral in pogubil, saj niso mogli ugotoviti, ali je to kar vidijo v njem, resnično oziroma vsaj mogoče. Zrcalo bomo jutri prenesli drugam in prosim te, da ga ne iščeš. Če pa se boš kdaj spet znašel pred njim, boš pripravljen. Zapomni si, da se ni pametno predajati sanjam do te mere, da pozabiš živeti. Si ne bi zdaj ogrnil tega izvrstnega plašča in se vrnil spat?"

Harry je vstal. "Gospod? Profesor Dumbledore, vas lahko nekaj vprašam?"

"Saj si me ravnokar," se je nasmehnil Dumbledore. "Ampak lahko mi postaviš še eno vprašanje."

"Kaj vidite vi, Če se pogledate v zrcalo?"

"Jaz? Samega sebe, v roki pa držim par debelih volnenih nogavic."

Harry je zazijal.

"Nogavic nimamo nikoli dovolj," mu je razložil profesor. "Še en božič je minil, pa nisem dobil enega samega para. Ljudje mi kar naprej podarjajo samo knjige."

Šele ko je bil spet v postelji, je Harry pomislil, da Dumbledore morda ni bil čisto odkrit.

"Res pa je," je pomislil, ko je Škrabo odrinil s svoje blazine, "da je bilo vprašanje precej osebno."





Trinajsto poglavje





Nicolas Flamel


Dumbledore je prepričal Harryja, naj ne išče zrcala Ajneneperh in plašč nevidnosti je do konca božičnih počitnic ostal na dnu njegovega zaboja. Harry si je želel, da bi kmalu pozabil, kar je videl v ogledalu, pa ni bilo tako. Ponoči so ga tlačile more. Noč za nočjo je sanjal o starših, kako izginjata v blisku zelene svetlobe, temu pa je sledil prediren, zoprn smeh.

"Vidiš, Dumbledore je imel prav. Zaradi ogledala bi se ti lahko še zmešalo," je rekel Ron, ko mu je Harry povedal, kaj sanja.

Hermiona, ki se je vrnila dan pred začetkom novega semestra, pa je na vse to gledala drugače. Po eni strani je bila zgrožena, da je Harry pohajkoval po šoli tri noči zapovrstjo (,Če bi te ujel Filch!'). Po drugi strani pa je bila razočarana, da pri tem ni vsaj ugotovil, kdo je Nicolas Flamel. Skoraj so že opustili upanje, da se bodo dokopali do te skrivnosti, čeprav je bil Harry še vedno prepričan, da je Flamelovo ime že nekje prebral. Ko se je začel pouk, pa so med odmori spet brskali po knjigah.

Harry je imel zaradi številnih treningov še manj prostega časa od drugih dveh. Oliver jih je dobesedno mučil. Celo nenehen dež, ki je zamenjal sneg, ga ni mogel ustaviti. Dvojčka sta se pritoževala, da je Oliver postal fanatik, Harry pa ga je branil - Če zmagajo na naslednji tekmi, ki jo bodo igrali proti Pihpuffu, bodo prvič v sedmih letih po številu točk prehiteli Spolzgad. A poleg želje po zmagi ga je gnalo še nekaj. Ugotovil je, da ga po napornem treningu redkokdaj tlači mora.

Po enemu najbolj zoprnih popoldnevov na razmočenem in blatnem stadionu jim je Oliver povedal zelo slabo novico. Ravno sta ga spravila ob živce dvojčka, ki sta se kar naprej zaganjala drug v drugega, nato pa se pretvarjala, da sta padla z metle.

"Bi se lepo prosim zbrala!" je zakričal. "Zaradi takšne igre smo lahko ob zmago! Tokrat bo sodnik Raws in z veseljem bo sodil pristransko."

Ko je to slišal George Weasley, je res padel z metle. "Raws bo sodil?" je zamomljal, ko je dvignil glavo iz blata. "Kdaj pa je že sodil? Gotovo ne bo pošten, saj lahko prehitimo Spolzgad."

Ostali so pristali ob Georgu in začeli nergati.

"Saj nisem jaz kriv," se je opravičeval Oliver. "Paziti moramo, da bomo res lepo igrali, pa nam Raws ne bo mogel nič."

"Lepo in prav," si je mislil Harry, "ampak jaz imam še en razlog, da nočem Rawsa ob sebi, kadar sem na metli."

Ostali so po treningu kot običajno še malo posedeli in poklepetali, Harry pa jo je ubral naravnost v gryfondomsko dnevno sobo. Ron in Hermiona sta igrala šah. To je bila edina igra, pri kateri je Hermiona včasih izgubila in fanta sta se strinjala, da je to zelo dobro zanjo.

"Počakaj malo," mu je rekel Ron, ko je Harry sedel poleg njega. "Zdaj se moram zbra..." Opazil je, kako bled je Harry. "Kaj pa ti je? čisto si zelen."

Harry jima je tiho povedal za Rawsovo nenadno in zloveščo željo, da bi sodil na naslednji tekmi.

"Ne igraj," je takoj rekla Hermiona.

"Reci, da si zbolel," je dodal Ron.

"Pretvarjaj se, da imaš zlomljeno nogo," se je domislila Hermiona.

"Res si jo zlomi," je predlagal Ron.

"Ne morem," je odkimal Harry. "Rezervnega iskalca nimamo. Če ne bom igral, bomo avtomatično izgubili."

V tistem trenutku se je v dnevno sobo prekucnil Neville. Nikomur ni bilo jasno, kako mu je uspelo priti skozi luknjo. Nekdo mu je namreč z urokom zvezal nogi. Vsi so se začeli krohotati, razen Hermione, ki je skočila pokonci in izvedla protiurok.

"Kaj se je zgodilo?" ga je vprašala in ga peljala k Haryju in Ronu. "Dreco," je pretreseno rekel Neville. "Srečal sem ga pred knjižnico. Rekel je, da išče nekoga, na katerem bi lahko vadil."

"Pojdi k profesorici McHudurra!" ga je rotila Hermiona. "Zatoži ga!" Neville je zmajal z glavo.

"Samo še več težav bi si nakopal," je zamomljal.

"Ne smeš pustiti, da ljudje hodijo po tebi!" je ogorčeno vzkliknil Ron. "Dreco je navajen, da lahko pohodi vsakogar, ampak to še ne pomeni, da moraš zato leči predenj in mu vse skupaj še olajšati."

"Če mi hočeš dopovedati, da nisem dovolj pogumen za Gryfondom, se nikar ne trudi. To sem slišal že od Dreca," je zavzdihnil Neville.

Harry je segel v žep plašča in iz njega potegnil čokoladno žabo, zadnjo iz škatle, ki mu jo je za božič podarila Hermiona. Ponudil jo je Nevillu, ki je imel že solzne oči.

"Desetkrat več si vreden od Dreca," ga je tolažil, "in klobuk je odločil, da spadaš v Gryfondom. Kje pa je Dreco? V smrdljivem Spolzgadu." Neville je počasi odvil žabo in se prisilil, da se je nasmehnil.

"Hvala, Harry... Kar spat bom šel. Bi rad kartico? Saj jih zbiraš?" Ko je Neville odšel, je Harry pogledal slicico, ki mu jo je ravnokar dal Neville.

"Spet Dumbledore," se je namrdnil. "Dobil sem ga že pri prvi žabi, ki sem..."

Zajel je sapo in nekaj časa samo zijal v hrbtno stran kartice. Nato je spet pogledal Rona in Hermiono.

"Našel sem ga!" je zašepetal. "Našel sem Flamela! Sem vama rekel, da sem njegovo ime že nekje prebral. Na vlaku, ko smo se peljali na akademijo! Poslušajta: ,Dumbledore je leta 1945 premagal črnega coprnika Grindelwalda, odkril dvanajst načinov uporabe zmajeve krvi, skupaj z Nicolasom Flamelom pa sta na področju alkimije prišla do številnih pomembnih odkritij!'"

Hermiona je skočila pokonci. Tako razburjena ni bila že, odkar jim je profesorica McHudurra prvič ocenila domače naloge. "Tukaj me počakajta," je rekla in stekla v dekliško spalnico. Harry in Ron sta se začudeno spogledala in že je pridrvela nazaj. S sabo je prinesla gromozansko staro knjigo.

"Nisem se spomnila, da bi pogledala tudi sem," je razburjeno zašepetala. "Že pred nekaj tedni sem si jo sposodila. Za vsak primer, Če bi se mi zahotelo brati kaj lahkega."

"Lahkega?!" se je zasmejal Ron.

"Tiho bodi, nekaj iščem," je Hermiona zamahnila z roko. Divje je listala po knjigi in si zraven nekaj mrmrala. Končno je našla, kar je iskala.

"Saj sem vedela!"

"A smemo zdaj kaj reci?" je zagodrnjal Ron. Hermiona se ni zmenila zanj. "Nicolas Flamel," je zašepetala melodramatično, "je edini človek, ki mu je uspelo napraviti kamen modrosti!"

To na fanta ni napravilo takšnega vtisa, kot je pričakovala. "Kaj mu je uspelo napraviti?"

"Človek bi si mislil, da še brati ne znata. Nata, tukaj vse piše." Knjigo je porinila prednju in prebrala sta:

V ospredju zanimanja alkimije, te starodavne vede, je vprašanje, kako izdelati kamen modrosti. To je legendarna snov z osupljivimi močmi. Kamen modrosti spremeni katerokoli kovino v čisto zlato, poleg tega pa z njegovo pomočjo lahko pridobimo napoj nesmrtnosti. Kdor ga spije, postane nesmrten. Skozi stoletja se je ohranilo več poročil o obstoju kamna modrosti. A edini tak kamen, ki nesporno obstaja dandanes, pripada Nicolasu Flamelu, znanemu alkimistu in ljubitelju operne glasbe. Gospod Flamel je lansko leto praznoval šeststopetinšestdeseti rojstni dan. Skupaj z ženo Pernelle, staro šeststooseminpetdeset let, uživa v mirnem podeželskem življenju na jugu Anglije.



"Razumeta?" ju je vprašala Hermiona, ko sta prebrala. "Pes gotovo straži Flamelov kamen modrosti. Stavim, da je Dumbledorja prosil, naj pazi nanj. Prijatelja sta in vedel je, da bi ga nekdo rad ukradel. Zato so ga tudi prenesli iz Gringotta na akademijo."

"Kamen, s katerim lahko izdeluješ zlato in napoj nesmrtnosti," je resnobno prikimal Harry. "Nič čudnega, da se hoče Raws dokopati do njega. Tako reč bi hoteli imeti vsi."

"In nič čudnega, da Flamela nismo mogli najti v Pomembnih sodobnih odkritjih," je dodal Ron. "Če je star šeststopetinšestdeset let, ni ravno mlad."

Naslednje jutro sta Ron in Harry pri obrambi pred mračnimi silami še vedno razpravljala, kaj bi počela s kamnom modrosti, Če bi ga imela. Šele ko je Ron rekel, da bi si kupil celo moštvo quidditcha, se je Harry spomnil na Rawsa in bližajočo se tekmo.

"Vseeno bom igral," je povedal Ronu in Hermioni. "Če ne bom, bodo Spolzgadovci mislili, da se Rawsa bojim. Jim bom že pokazal. Če zmagamo, jim bodo nosovi viseli do tal."

"Samo da se ne boš ti s svojim zaril v tla," ga je posvarila Hermiona.

A bolj ko se je bližala tekma, bolj je Harry postajal živčen. Tudi drugi člani ekipe so bili vedno bolj vznemirjeni. Misel, da bi lahko prehiteli Spolzgad, je bila čudovita, saj se to ni zgodilo že sedem let. Ampak kako naj bi zmagali ob tako pristranskem sodniku? Harry ni vedel, ali si to samo domišlja ali ne, a zdelo se mu je, da Rawsa prepogosto srečuje. Veckrat je celo pomislil, da ga zasleduje in ga poskuša dobiti na samem. Ucne ure iz čarobnih napojev so postale prava muka, saj se je Raws vedno spravil nanj. Je morda izvohal, da ve za kamen modrostic Nemogoče. Kaj pa, Če zna brati misli?

Ko sta mu Ron in Hermiona pred garderobo zaželela veliko sreče, je bilo tako, kot bi se za vedno poslavljala od njega. Harryja to ni ravno pomirilo. Medtem ko so se preoblačili, je slišal komaj kakšno besedo Oliverjevega govora. Ron in Hermiona sta sedla poleg Nevilla, ki ni mogel razumeti, zakaj sta tako mrka in zaskrbljena. Še manj mu je bilo jasno, čemu sta na tekmo prinesla čarovniški palici. Tudi Harry ni vedel, da sta njegova prijatelja skrivaj vadila urok, s katerim se je Dreco spravil nad Nevilla. Nameravala sta ga uporabiti proti Rawsu, Če bi Harryju začela trda presti.

"Ne pozabi, reci moraš ,Locomotor mortis'," je Hermiona zašepetala Ronu, ko je ta svojo palico potisnil za rokav. "Vem," je zagodrnjal Ron, "ne bodi, no, tečna."

Igralci so bili še vedno v garderobi, ko je Oliver potegnil Harryja vstran.

"Nočem pritiskati nate, ampak prej ko boš ujel zviz, bolje bo. Končaj igro, preden se Raws spravi na nas."

"Cela šola je na tribunah!" je vzkliknil Fred, ko je pokukal skozi vrata. "Celo Dumbledore je prišel."

Harryjevo srce je napravilo salto. "Dumbledore?" se je začudil in stekel k vratom, da bi se prepričal na svoje oči. Fred je imel prav. Takšne srebrne brade nima nihče drug. Od olajšanja bi se skoraj na ves glas zasmejal. Zdaj je varen. Vpričo Dumbledorja mu Raws ne more nič. Mogoče je prav zato gledal tako grdo. To je opazil tudi Ron. "Poglej, kako zlobno gleda Raws," je dregnil Hermiono. "No, pa so začeli. Aua!"

Nekdo ga je frcnil po glavi. Dreco.

"Oh, oprosti, Weasley, nisem te videl," se mu je Dreco nesramno zarežal, nato pa se je obrnil h Crabbu in Goylu. "Se tudi vidva sprašujeta, koliko časa se bo Potter tokrat obdržal na metlic Bi šla stavit? Pa ti, Weasley?"

Ron mu ni odgovoril; Raws je Pihpuffu ravnokar dodelil prosti met, ker je eden izmed dvojčkov nalašč odbil štamf proti njemu. Hermiona je močno stiskala pesti in pozorno opazovala Harryja. Ta je kot sokol krožil okoli igralcev in čakal na zviz.

"Končno mi je jasno, kako gryfondomovci izbirajo svoje igralce," je glasno rekel Dreco čez nekaj minut, ko je Raws Pihpuffu dodelil še en prosti met, tokrat brez vsakega razloga. "Izberejo tiste, ki se jim smilijo. Potter, na primer, nima staršev, Weasleyja sta iz revne družine... Tudi ti bi moral igrati, Velerit, saj nimaš možganov."

Nevilla je to tako pogrelo, da je postal v obraz čisto rdeč. Obrnil se je k Drecu. "Desetkrat več sem vreden od tebe!" je zavpil.

Dreco, Crabbe in Goyle so od smeha popadali po tleh. Ron, ki si Harryja ni upal spustiti z oči, ga je podprl: "Tako je prav, Neville, povej mu, kar mu gre."

Dreco pa ni odnehal: "Neville, Če bi bili možgani zlato, bi bil še bolj reven od Weasleyja, tako hudo je s tabo."

Ron je bil z živci že čisto na koncu, saj ga je skrbelo za Harryja. "Pazi se, Dreco. Še eno tako..."

"Ron!" je nenadoma vzkliknila Hermiona. "Glej Harryja!" "Kajc Kje ječ"

Harry se je tako divje pognal proti tlom, da so številni gledalci zajeli sapo. Hermiona je vstala in se prijela za usta. Harry se je bližal tlem s hitrostjo topovskega izstrelka.

"Sreča se ti je nasmehnila, Weasley. Očitno je Potter na tleh opazil kovanec," je rekel Dreco. Ronu je prekipelo. Še preden se je Dreco zavedel, kaj se dogaja, ga je že podrl na tla. Neville se je za trenutek obotavljal, potem pa mu je priskočil na pomoč.

"Dajmo, Harry!" je zavpila Hermiona in skočila na stol v trenutku, ko je Harry švignil mimo Rawsa. Sploh ni opazila, da se Ron in Dreco valjata pod njenim stolom. Slišala ni niti trušča in krikov, ki so prihajali iz klobčiča pesti, v katerem so bili Neville, Crabbe in Goyle. Raws je obrnil metlo ravno dovolj hitro, da je opazil, kako je mimo njega švignilo nekaj škrlatnega. V naslednjem trenutku je Harry že potegnil metlo navzgor, se nekaj metrov nad tlemi sunkovito obrnil in zmagoslavno dvignil roko. V njegovi stisnjeni pesti se je svetlikal zviz. Tribune so ponorele; to je bil gotovo rekord, nikdar se še ni zgodilo, da bi kdo ujel zviz tako kmalu po začetku tekme.

"Ron! Ron! Kje si? Tekme je konec! Harry je zmagal! Zmagali smo! Gryfondom vodi!" je vriskala Hermiona, poplesovala po stolu in se objemala s Parvati, ki je sedela vrsto pred njo. Harry je skočil z metle, ki je lebdela meter nad tlemi. Ni mogel verjeti. Uspelo mu je, tekme je bilo konec, pa samo pet minut je trajala. Ko so se Gryfondomovci vsuli na igrišče, je videl, da je blizu njega pristal Raws. Gledal je jezno ko ris, ustnice pa je stiskal, da so mu čisto pobledele.

Potem pa je Harry začutil, kako ga je nekdo prijel za ramo. Ko se je obrnil, je zagledal Dumbledorjev nasmejani obraz. "Čestitam," je rekel profesor tako tiho, da ga je slišal samo on. "Vesel sem, da nisi preveč tuhtal o tistem zrcalu. Lepo si se zaposlil, pametno."

Raws je jezno pljunil na tla. Harry je čez nekaj časa sam odšel iz garderobe in odnesel nimbus nazaj v lopo. Še nikoli ni bil tako srečen. Napravil je nekaj, na kar je bil res lahko ponosen in nihče več mu ne bo mogel reci, da je slaven kar tako. Večerni zrak mu ni še nikoli dišal tako opojno. Počasi je korakal prek vlažne trave in v mislih podoživljal minulo uro: Gryfondomovci so pritekli in ga dvignili v zrak, nekoliko vstran pa sta Ron in Hermiona kar poskakovala od veselja, pri čemer je Ron veselo vriskal navkljub krvavečemu nosu. Prišel je do lope. Naslonil se je na lesena vrata in se zazrl v akademijo, katere okna so rdeče žarela v svetlobi zahajajočega sonca. Gryfondom vodi. Uspelo mu je, Rawsu je dokazal...

Nekdo je prihitel iz gradu. Očitno ni hotel, da bi ga kdo prepoznal, saj si je prek glave poveznil kapuco. S hitrimi koraki se je usmeril naravnost proti prepovedanemu gozdu. Ko ga je Harry opazil, je skoraj nemudoma pozabil na zmago. Prepoznal je njegovo značilno hojo. Raws se je torej naskrivaj odpravil v gozd, ko so bili vsi drugi pri večerji. Kaj se dogaja? Skočil je na nimbus in se dvignil v zrak. Tiho je zajadral nad grad in s pogledom spremljal Rawsa, ki je zdaj tekel in kmalu prišel do prvih dreves. Sledil mu je.

Drevje je raslo tako na gosto, da ni videl, kam je izginil. Letal je v krogih, nižje in nižje, da se je že skoraj dotikal vrhov dreves. Končno je nekaj zaslišal. Poletel je proti glasovom in neslišno pristal na visoki bukvi. Previdno je splezal po veji proti deblu in se pri tem krepko oklepal metle. Ko bi le kaj videl skozi gosto listje. Končno je na temačni jasi pod sabo zagledal Rawsa, ki pa ni bil sam. Z njim je bil Smottan. Izraza na njegovem obrazu ni videl, slišal pa je, da jeclja še bolj kot običajno. Napel je ušesa, da ne bi česa preslišal.

"Zakaj s-sva se m-mo-mo-orala dobiti ravno t-t-tukaj?"

"Ker se tole tiče samo naju," je rekel Raws z ledenim glasom. "Študentje nenazadnje ne smejo izvedeti za kamen modrosti."

Harry je našpičil ušesa. A Smottana vseeno ni slišal, saj je začel momljati. Raws ga je prekinil. "Si že ugotovil, kako priti mimo Hagridove zveri?"

"A-a-ampak Raws, t-tega jaz..."

"Mene ni pametno imeti za sovražnika, Smottan," mu je zagrozil Raws in se mu približal.

"N-ne v-v-vem, kaj m-m..." "Dobro veš, kaj mislim."

V tistem je zaskovikala sova in Harry bi skoraj padel z drevesa. Ko je končno ujel ravnotežje, je spet zaslišal Rawsa: "... tvoj mali hokus pokus. Čakam."

"A-a-am-pak, c-Če n-ne v-vem..."

"Prav," je odrezal Raws. "Kmalu se bova spet pogovorila, do takrat pa le premisli, komu se splača biti zvest."

Spet si je prek glave poveznil kapuco in odkorakal z jase. Zelo temno je bilo že, a Harry je opazil, da je Smottan od strahu popolnoma otrpnil.

"Kje si hodil?" je zacvilila Hermiona.

"Zmagali smo! Zmagali smo! Zmagali smo!" je vpil Ron in ga objel. "Drecu sem primazal eno tako, da ima čisto oteklo oko, Neville pa se je sam stepel s Crabbom in Goylom! Še zmeraj je v nezavesti, ampak madam Pomfrey pravi, da se bo že pobral. To smo jim pokazali! Vsi te čakajo v dnevni sobi, zabavo smo priredili, Fred in George sta v kuhinji sunila slaščice."

"Počakajta," je rekel Harry, ko sta ga začela vleci proti Gryfondomu. "Pojdimo nekam na samo, tole vaju bo zelo zanimalo..."

Preden je zaprl vrata, se je prepričal, da v prazni učilnici ni tudi Zhoprnacka. Nato jima je povedal vse, kar je videl in slišal.

"Torej smo imeli prav. Res gre za kamen modrosti in Raws je hotel Smottana prisiliti, da bi mu pomagal priti do njega. Vprašal ga je, ali ve, kako priti mimo troglavega psa. Rekel je tudi nekaj o ,Smottanovem hokusu pokusu' - po mojem kamen poleg psa varuje še kaj drugega, verjetno cel kup urokov. Smottan je gotovo izvedel kakšnega proti črni magiji, mimo katerega Raws ne more."

"Hočeš reči, da je kamen na varnem, dokler se bo Smottan upiral Rawsuc" je vprašala Hermiona.

"Naslednji teden ga bo Raws že imel," je pribil Ron.





Štirinajsto poglavje





Norveški grbavec Norbert


A Smottan je bil pogumnejši, kot so mislili. Minevali so tedni in res je postajal vse bolj bled in suh, ni pa bi bilo videti, da se bo kmalu zlomil. Vsakič, ko so Harry, Ron in Hermiona šli mimo prepovedanega hodnika, so za trenutek prisluhnili. Vedno so slišali pridušeno renčanje, Raws pa je bil slabe volje kot običajno, torej je bil kamen še vedno na varnem. Kadarkoli je šel Harry mimo Smottana, se mu je prijazno nasmehnil, Ron pa ga je vedno branil, Če so se mu učenci smejali zaradi jecljanja.

Hermiona je poleg kamna modrosti skrbelo še nekaj drugega. Izpiti na koncu šolskega leta. Napravila si je urnik ponavljanja snovi in začela z različnimi barvami podčrtovati zapiske. Harryju in Ronu bi bilo to malo mar, a kaj, ko je od njiju pričakovala, da se bosta tudi onadva začela učiti.

"Hermiona, do konca leta je še cela večnost."

"Deset tednov," je odrezala. "To ni cela večnost, za Nicolasa Flamela je to nekaj sekund."

"Ampak mi nismo stari šeststo let," jo je opomnil Ron. "Sploh pa ne vem, zakaj ponavljaš. Saj že vse znaš."

"Zakaj ponavljam? Se ti je zmešalo? Se sploh zavedaš, da moramo opraviti izpite, Če hočemo v drugi letnik? Izpiti niso kar tako, učiti bi se morala začeti že pred enim mesečem. Ne vem, kaj mi je bilo, da se nisem."

Žal so tudi učitelji razmišljali podobno kot Hermiona. Dajali so jim toliko nalog, da velikonočne počitnice še zdaleč niso bile tako zabavne kot božične. Kako ne bi bil živcen, Če ti Hermiona kar naprej recitira dvanajst načinov uporabe zmajeve krvi ali vadi zamahe s čarobno palico? Ron in Harry sta zehala in tarnala, a sta vse eno vecino prostega časa preživela z njo v knjižnici in se poskusila prebiti skozi snov.

"Tega si ne bom nikoli zapomnil," je nekega popoldneva izbruhnil Ron. Odvrgel je pero in se hrepeneče zazrl skozi okno knjižnice. Po nekaj tednih dežja je bil to prvi sončni dan. Nebo je bilo čisto, modro ko spominčice in zrak je dišal po bližajočem se poletju. Harry si je iz Tisoč čarobnih zelišč in gob ravno izpisoval vse o jesenjaku in se ni zmenil zanj. Potem pa je Ron vzkliknil: "Hagrid! Kaj pa ti tukaj?"

Hagrid je stopil bližje. Nekaj je skrival za hrbtom. V krznenem plašču je bil sredi knjižnice videti kot orjaški krt v ribniku.

"Mejčkeno sem prišel naokrog," se je izvijal in takoj so vedeli, da ima nekaj za bregom. "Kuga pa vi trije?" Nenadoma jih je sumničavo premeril. "De ne iščete še zmerej guspoda Flamela, a?"

"Oh, že zdavnaj smo ugotovili, kdo je," je ponosno rekel Ron. "Zato tudi vemo, da pes straži kamen mo..."

"Ššššt!" Hagrid se je hitro ozrl naokrog, Če jih kdo posluša. "Kuga pa tuliš, a se ti je zmešalo?"

"Pravzaprav smo te ravno hoteli nekaj vprašati," je rekel Harry. "Zanima nas, s cim je, poleg Miškota, še zavarovan kamen..." "Šššš!" se je spet razburil Hagrid. "Pridite poj do mene. Pa nič ne obljubim, de bom kej povedal. Merkejte, de ne boste vsega izklepetali, študentarija o temu na sme nič vedeti. Bo kdo še mislil, de sem vam jest kej izdal."

"Pridemo," je obljubil Harry in Hagrid se je odmajal.

"Le kaj je skrival za hrbtomc" se je spraševala Hermiona. "Misliš, da ima kakšno zvezo s kamnom?"

"Grem pogledat, na katerem oddelku je bil," je rekel Ron, ki je imel učenja dovolj. Kmalu se je vrnil s celim kupom knjig v naročju in jih odložil na mizo.

"Zmaji!" je zašepetal. "Hagrid je iskal knjige o zmajih! Poglejta ti-dve: Avtohtoni zmaji Velike Britanije in Irske in Od jajca do pekla, priročnik za lastnike zmajev."

"Hagrid si je vedno želel zmaja, to mi je povedal že, ko je prišel pome k Dursleyjevim," je rekel Harry.

"Ampak to je prepovedano!" je vzkliknil Ron, potem pa tišje nadaljeval. "Vsi vedo, da so rejo zmajev prepovedali že na čarovniški konvenciji leta 1709. Bunkeljni bi hitro izvedeli za nas, Če bi imel pred hišo privezane zmaje. Poleg tega pa jih ni mogoče udomačiti. Morala bi videti opekline, ki jih je Charlie staknil od tistih v Romuniji."

"Menda ne boš trdil, da zmaji živijo tudi v Angliji?" se je namrščil Harry.

"Pa še kako živijo," je prikimal Ron. "Navadnih waleških zelencev in hibridskih črnuhov je ko listja in trave. Ministrstvo za čaranje ima veliko dela, da jih prikrije bunkeljnom. Kar naprej morajo letati za tistimi, ki so jih videli in jih uročiti, da to pozabijo."

"Mislita, da ima Hagrid zmaja?" je zaskrbelo Hermiono.

Ko so potrkali na vrata njegove koce, so presenečeno ugotovili, da so zavese skrbno zagrnjene prek vseh oken.

"Kdo je?" je zaklical Hagrid.

Noter jih je spustil šele, ko so se oglasili. Vstopili so in vrata za njimi je hitro zaprl. Od vročine jih je začelo dušiti. čeprav je bil dan zelo topel, je v kaminu gorelo kot za stavo. Hagrid jim je pripravil caj in ponudil sendviče s podlasičjim mesom, ki so se jih vsi branili.

"Torej ste me hoteli nekej izprašat?"

"Ja," je rekel Harry, ki ni hotel ovinkariti. "Bi nam lahko povedal, kaj razen Miškota varuje kamen modrosti?"

Hagrid se je namrščil.

"Sevede na morem," je zarobantil. "Kot prvo niti sam na vem. Kot drugo pa že tuko preveč veste. Kamen je tukej, ker za to obstaja en fejst močen razlog. Skorej bi ga ukradli iz Gringotta - to ste najbrž že pogruntali, ac Na vem pa, kuko veste za Miškota."

"Daj no, Hagrid, samo nočeš nam povedati. Gotovo veš, saj ti na Bradavičarki nič ne uide," je rekla Hermiona s toplim, priliznjenim glasom. Hagrid se je nasmehnil. "Izvedeli bi radi samo to, kdo je pomagal zaščititi kamen, nič drugega," je nadaljevala. "Zanima nas, komu, razen tebe, Dumbledore tako zaupa."

Ob zadnjih besedah je Hagrid zasijal od ponosa. Harry in Ron sta pomežiknila Hermioni.

"Ane, to bi vam pa resda luhko povedal... Mja... Miškota je vzel na posodo od mene, prufesorji so pa vsak kej začarali. Ochrowtova, Colibri, guspa McHudurra..." je štel na prste, "Smottan, pa sevede je imel prste zraven tudi Dumbledore. cakejte, enega sem še pozabil. Aja, prufesor Rawsa."

"Rawsa?!"

"Ja. Na boste rekli, de ga še zmerej sumite. Nehejte no, Raws je venderle kamen pomagal zavarovati, kuga bi ga zdej kradel?"

Harry je vedel, da sta Ron in Hermiona pomislila na isto - Če je Raws kamen pomagal zavarovati, je z lahkoto ugotovil, kakšne uroke so si izmislili drugi profesorji. Verjetno je vedel že vse, le mimo Smottanovega uroka in psa ni mogel priti.

"Ti edini veš, kako se pride mimo Miškota, kajne, Hagrid?" ga je nemirno vprašal Harry. "Tega ne smeš povedati nikomur! Niti profesorjem ne!" "Tega na ve nobeden razen naja z Dumbledorejam," je ponosno rekel Hagrid.

"Vsaj to," je zamrmral Harry drugima dvema. "Hagrid, bi lahko odprli okno? Saj se bomo še skuhali."

"To pa na bo šlo," ga je zavrnil Hagrid in s pogledom ošinil ognjišče.

"Hagrid, kaj pa je to?!" je vzkliknil Harry, ko je opazil, kaj leži v kaminu. Sredi ognja, pod kotlom, je ležalo veliko, črno jajce.

"Hja," je rekel Hagrid in se živcno igral z brado. "To je pa... khem..."

"Kje si ga dobil?" je vprašal Ron in počepnil k ognjišču, da bi si jajce pobližje ogledal. "Gotovo te je stalo celo premoženje."

"Dobil sem ga pri kartah," je rekel Hagrid. "Včerej na večer sem šel dol v krčmo, pa me je en čuden možakar vprašal, Če sem za partijo kart. Po mojem je bil kar vesel, da se je jajca znebil, Če nej povem po pravici."

"Ampak kaj boš pocel z njim, ko se bo izlegel?" je skrbelo Hermiono. "Mejckeno sem si prebral tole," je odgovoril Hagrid in izpod blazine potegnil veliko knjigo. "Iz knjižnice je - Reja zmajev za profit in v veselje. Sevede je že zastarela, ampak v njej piše vse. Jajce mora ležat na ognju, zato ker mame zmajovke dihajo na jajca. Ko pride zmajček ven, ga pa vsake pol ure nafutraš z vedram šnopsa in krvi od piščancov. Tukej, lejte, je vse zapisano, tudi kuko ločiti razlicne sorte jajc - tistole tamle je norveški grbavec. Hudimano redki so, piše."

Hagrid je bil videti zelo zadovoljen, Hermiona pa ne. "V leseni hiši živiš, Hagrid," je rekla.

Pa je ni poslušal. Nalagal je na ogenj in si veselo brundal. Zdaj so imeli še eno skrb več - kaj se bo zgodilo s Hagridom, Če kdo odkrije, da v koci skriva zmaja.

"Kako lepo mora biti, Če si lahko kdaj oddahneš," je zavzdihnil Ron, ko so se večer za večerom prebijali skozi domače naloge, ki so jim jih nagrmadili učitelji. Hermiona je napravila urnik ponavljanja tudi za Harryja in Rona in ju kar naprej naganjala h knjigam. čisto ju je spravila ob živce.

Nekega jutra pa je Hedwig spet prinesla Harryju Hagridovo sporočilo. Pisalo je samo: Kmau pride ven. Ron je hotel špricati rastlinoslovje in takoj steci k njemu, a ga Hermiona ni pustila nikamor.

"Kolikokrat v življenju boš lahko še videla, kako se izvali zmajc" "K pouku moramo, sicer bomo imeli težave! Ampak naše težave ne bodo nič v primerjavi s Hagridovimi, Če kdo odkrije, da ima..."

"Pazi!" je ostro zašepetal Harry. Dreco je stal samo nekaj korakov stran in vlekel na ušesa. Koliko je slišal? Izraz na njegovem obrazu Harryju nikakor ni bil všeč. Ron in Hermiona sta se prepirala vse do začetka rastlinoslovja in Hermiona je nazadnje privolila, da bodo stekli k Hagridu med prvim odmorom. Ko se je ob koncu ure iz gradu oglasil zvonec, so vsi trije takoj odvrgli kopuljice in stekli prek parka do roba gozda. Hagrid jih je pričakal ves razvnet.

Jajce je ležalo na mizi. Bilo je razpokano, v njem se je nekaj premikalo, ven pa so prihajali smešni cmokajoči glasovi. Vsi so sedli za mizo in komaj dihali od napetosti. Nenadoma je v jajcu zapraskalo in razletelo se je, mali zmaj pa je padel na mizo. Ni bil ravno ljubek; Harryju se je zdel podoben zmečkanemu črnemu dežniku. Njegova tanka krila so bila gromozanska v primerjavi s koščenim telescem. Imel je dolg gobec s širokima nosnicama, na vrhu lobanje so mu že začeli rasti rožički, oči pa je imel oranžne in izbuljene. Kihnil je. Iz nosa mu je priletelo nekaj isker.

"Kuko je luštkan," se je raznežil Hagrid in ga pobožal po glavi. Zmaj pa je šavsnil proti njemu in malo je manjkalo, da ni zasadil svojih ostrih zob v njegove prste.

Hagrid pa se je čisto raznežil: "Jujhata, mamico je prepoznal!" "Hagrid," je rekla Hermiona, "kako hitro rastejo norveški grbavci?"

Že ji je hotel odgovoriti, potem pa je prebledel, skočil na noge in stekel k oknu. "Kaj pa je?"

"Eden je kukal skozi luknjo v zavesah. En pokovec je bil, zdejle je že briše nazaj v šolo."

Harry je planil k vratom in pogledal ven. Fant je bil že daleč, a ni bilo dvoma, kdo je. Dreco je videl zmaja.



Zaradi nasmeška, ki se je v naslednjem tednu pasel po Drecovem obrazu, so Harry, Ron in Hermiona postajali iz dneva v dan bolj živčni. Večino popoldnevov so preživeli v Hagridovi koci in ga poskušali prepričati, naj se znebi zmaja.

"Spusti ga," ga je rotil Harry. "Naj gre po svoje."

"Na morem," je smrkal Hagrid. "Premejhen je. Še umrčkal bi."

Ron, Hermiona in Harry so pogledali zmaja. Po enem tednu je bil že trikrat daljši in iz nosnic se mu je neprestano valil dim. Hagrid se je ves čas ukvarjal samo z njim. Začel je zanemarjati svoje delo, v koci pa so po tleh ležale prazne steklenice žganja in piščancje perje.

"Komej sem mu izbral ime," je razložil Hagrid in se nežno zazrl v zmaja. "Pozna me, lejte. Norbert! Norbert! Kje je mamica?"

"Strgalo se mu je," je Ron zamrmral Harryju v uho.

"Hagrid," je Harry rekel na glas, "čez dva tedna bo tvoj Norbert večji od koce. Dreco pa te lahko vsak trenutek zatoži Dumbledorju."

Orjak si je začel gristi ustnice. "Vem... Vem, de ga ne bom mogel obdržat za zmerej. Ampak kar tuko ga pa tudi na morem pognati v kruti svet! Na morem!"

Harry se je nenadoma obrnil k Ronu. "Charlie," je rekel.

"Zdaj se je pa še tebi strgalo," je zavzdihnil Ron. "Meni je ime Ron. Charlie je moj brat."

"Vem. Charlie! V Romuniji! Saj preučuje zmaje, ne? Pošljimo mu Norberta. On bo znal skrbeti zanj, ko odraste, pa ga bo spustil."

"Saj res!" se je razveselil Ron. "Si za, Hagrid?"

Nazadnje je Hagrid le pristal, da Charlieju pošljejo sovo in ga prosijo, Če bi prevzel Norberta.



Naslednji teden se je vlekel. V sredo zvečer sta bila Hermiona in Harry v dnevni sobi še dolgo po tem, ko so vsi drugi že odšli spat. Ura na steni je ravno odbila polnoč, ko se je portret za luknjo le odprl. Zaslišali so se koraki, videti pa ni bilo nikogar. Končno se je tik pred njima pojavil Ron, ko je slekel Harryjev plašč nevidnosti. Bil je pri Hagridu in mu pomagal nahraniti Norberta. Ta je zdaj pojedel že nekaj zabojev mrtvih podgan na dan.

"Ugriznil me je!" je potožil in jima pokazal roko, povito v krvav robec. "Vsaj en teden ne bom mogel pisati. Ta zmaj je najbolj grozna pošast, kar sem jih kdaj videl, Hagrid pa govori o njem, kot bi bil majhen, puhast zajček. Ko me je ugriznil, me je Hagrid nadrl, zakaj ga strašim, njemu pa je zapel uspavanko."

Nekdo je potrkal na eno izmed oken.

"Hedwig je!" je vzkliknil Harry in sovo hitro spustil noter. "Gotovo ima Charliejev odgovor!"

Staknili so glave in skupaj prebrali pismo:



Dragi Ron!

Hvala za pismo. Z veseljem bom poskrbel za norveškega grbavca, ne bo pa ga lahko prepeljati sem. Najbolje bo, da ga odpeljejo moji prijatelji, ki me nameravajo naslednji teden obiskati. Težava je samo v tem, da jih nihče ne sme videti, ko ga bodo prevzeli.

Bi ga lahko v soboto opolnoči spravili na vrh najvišjega stolpa? Tako bi ga Lahko neopazno odpeljali.

Čimprej mi odpiši. Lep pozdrav, Charlie



Spogledali so se.

"Plašč nevidnosti imamo," je rekel Harry. "Po mojem bi šlo, saj je dovolj velik, da bo pokril nas in Norberta."

Ron in Hermiona sta se takoj strinjala. Vse bi dala, samo da bi se znebili Norberta in ušli Drecu iz pesti. A vse skupaj se je še dodatno zapletlo. Do naslednjega jutra je Ronu roka tako otekla, da bi jo lahko uporabili namesto lokla, pa še ravno prave barve je bila. Ni vedel, ali je varno iti k madam Pomfrey. Bi prepoznala zmajev ugriz? Vendar do popoldneva ni imel druge izbire, saj je koža okoli ugriza postajala nemarno zelena. Norbert je očitno imel strupene zobe.

Harry in Hermiona sta po koncu pouka odhitela v šolsko ambulanto, kjer je ležal Ron. Videti je bil obupno.

"Ne samo roka," je zašepetal, "vse me boli. Z roko je seveda najhuje. Jo imam še ali je že odpadla? Dreco je rekel madam Pomfey, da si mora sposoditi knjigo od mene in se prišel sem naslajat. Grozil mi je, da ji bo povedal, kaj me je v resnici ugriznilo. Rekel sem ji, da me je pes, ampak mi ni verjela. Na tisti tekmi ga ne bi smel premlatiti. Zdaj se mi hoče maščevati."

Harry in Hermiona sta ga poskusila potolažiti. "V soboto opolnoči bo vse mimo," je rekla Hermiona, a to Rona ni pomirilo. Ravno nasprotno, planil je pokonci in se začel potiti.

"V soboto opolnoči!" je hripavo vzkliknil. "Ne! Ravnokar sem se spomnil, da je bilo pismo za Charlieja v knjigi, ki si jo je Dreco hotel sposoditi. Zdaj bo izvedel, kdaj in kako se bomo znebili Norberta."

V tistem trenutku je prišla madam Pomfrey in Harryja in Hermiono nagnala, češ da mora Ron počivati.

"Zdaj je prepozno, da bi spremenili načrt," je Harry rekel Hermiona. "Nimamo časa, da bi Charlieju poslali še eno sovo in to je mogoče zadnja možnost, da se znebimo Norberta. Morali bomo tvegati. Sploh pa imamo plašč nevidnosti, zanj pa Dreco ne ve." Ko sta šla Hagridu povedat, kaj se je zgodilo, sta pred vrati našla čekana, ki je imel povezan rep. Potrkala sta na vrata, Hagrid pa je odprl okno.

"Na spustim vaja noter, Norberta mejčkeno meče," je zasopihal. "Ampak ga bom že potolažil."

Ko sta mu povedala za Charliejevo pismo, mu je po licih zdrselo nekaj solz. Morda zato, ker ga je zmaj v tistem trenutku ugriznil v nogo. "Aaauaa! Je že v redu, samo za škorenj me je. Igra se pač, sej je samo otročiček."

Otročiček je z repom udaril ob steno, da se je stresla vsa koča. Harry in Hermiona sta se odpravila nazaj v grad in se spraševala, Če bodo dočakali soboto.

Ko je prišel čas, da se Hagrid poslovi od Norberta, bi se jima velikan skoraj zasmilil. A preveč ju je skrbelo, kaj vse ju še čaka. Noč je bila oblačna in temna. V kočo sta prišla nekoliko prepozno, ker sta morala čakati, da se je Zhoprnack pobral iz avle. Hagrid je Norberta že spravil v velik zaboj.

"Za na pot sem mu dal dovelj šnopsa in podgan," je zavzdihnil. "Pa tudi medvedka sem mu dal zraven, Če mu bo dolgcajt."

Iz zaboja se je zaslišal parajoč zvok. Medvedek je očitno ostal brez glave.

"Adijo, Norbert!" je hlipal Hagrid, ko sta Harry in Hermiona pokrila zaboj s plaščem nevidnosti in nato še sama zlezla podenj. "Mami te ne bo nikoli pozabila."

Ni jima bilo jasno, kako sta uspela zaboj privleci v grad. Polnoč se je vse bolj bližala, onadva pa sta zaboj prerinila šele prek marmornega stopnišča v avli. Še eno stopnišče, pa še eno in celo Harryjeva bližnjica jima ni veliko olajšala dela.

"Skoraj sva že tam!" je sopel Harry, ko sta prišla do hodnika pod najvišjim stolpom.

Potem pa sta oba hkrati opazila, da se na drugem koncu hodnika nekaj premika. Od strahu bi skoraj spustila zaboj. Pozabila sta, da sta nevidna in hitro sta se stisnila ob steno. Bližala sta se jima kar dva človeka in zdelo se je, da eden poskuša uiti drugemu. Prižgala se je svetilka.

Profesorica McHudurra, oblečena v karirast kopalni plašč in z lasno mrežico na glavi, je Dreca prijela za uho. "Kaj pa je to?!" je zavpila. "Spolzgadu bom odbila dvajset točk! Kako si upaš sredi noči iz postelje?!"

"Ne, profesorica, ne razumete, Potter bo prišel, zmaja ima!"

"Traparija! Kako si drzneš tako nesramno lagati?! Gremo! O tem bom govorila s profesorjem Rawsom. Huda kazen te čaka."

Zavite stopnice, ki so vodile na vrh stolpa, so se jima po tem zdele mačji kašelj. Končno sta stopila na hladni nočni zrak, odvrgla plašč in spet pošteno zadihala. Hermiona je zaplesala. "Dreco jih je staknil! Kar zavriskala bi od veselja!"

"Raje ne," jo je miril Harry.

Tiho sta se hihitala ob misli, kako jo je Dreco skupil, Norbert pa se je premetaval po zaboju. čez približno deset minut so se s temnega neba spustile štiri metle. Charliejevi prijatelji so bili vesela druščina. Harryju in Hermioni so pokazali, kakšno ogrodje so napravili, da bodo lahko dvignili zaboj z Norbertom. Lotili so se dela. Zaboj je bil kmalu prevezan z vseh strani in Harry ter Hermiona sta se jim zahvalila. Končno so se znebili zmaja.

Veselo sta se odtihotapila navzdol po stopnišču. Norberta ni bilo več, za Dreca pa je poskrbela McHudurrova. Kaj bi jima lahko pokvarilo veselje? Ko pa sta prišla do konca zavitega stopnišča, se je iz teme nenadoma prikazal Filchev obraz.

"Glej, no, glej," je zašepetal.

"Zdaj sta pa nasankala."

Plašč nevidnosti sta pozabila na vrhu stolpa.





Petnajsto poglavje





Prepovedani gozd


Nočna pustolovščina se ne bi mogla končati slabše. Filch ju je odpeljal v kabinet profesorice McHudurra, kjer sta jo tiho čakala. Hermiona se je tresla, Harryju pa so se po glavi podili divji izgovori in izmišljeni razlogi, zakaj naj bi se sredi noči potikala po akademiji. A eden je bil slabši od drugega. Le kako bi se zmazala iz te godlje? Res jima je trda predla. Kako sta bila lahko tako neumna, da sta pozabila plašč? McHudurrova jima gotovo ne bo odpustila, da sta se sredi noči sprehajala po šoli. Kaj šele, da so ju zasačili v stolpu, vrh katerega so imeli pouk astronomije. Strogo so jim zabičali, da smejo tja samo v spremstvu učitelja in le med poukom. Če bo profesorica izvedela še za plašč in za Norberta, bosta res morala pospraviti svoje stvari. Je Harry mislil, da se ne bi moglo končati slabše? Motil se je. Ko se je učiteljica končno prikazala, je s sabo prignala Nevilla.

"Harry!" je izbruhnil Neville v trenutku, ko ga je zagledal. "Hotel sem te posvariti. Dreco je rekel, da te bo ujel, ko boš ponoči nesel zma..."

Harry je na kratko odkimal z glavo, da bi Nevillu zaprl usta, vendar ga je McHudurrova videla. Ko se je spravila nadnje, je Harry mislil, da bo začela bruhati še bolj peklenski ogenj od Norbertovega.

"Tega nisem pričakovala od vas. Gospod Filch pravi, da ste bili na astronomskem stolpu. Ob enih zjutraj! Zakaj?!"

Bilo je prvič, da Hermiona ni odgovorila na učiteljevo vprašanje. Stala je nepremično ko kip in strmela v tla.

"Mislim, da vem, kako je bilo," je nadaljevala profesorica. "Jasno, Dreca si nalagal z zgodbico o zmaju, da bi ga spravil iz postelje in v težave. Ujela sem ga. Verjetno se ti zdi zelo zabavno, da je isto zgodbico slišal tudi Velerit in ji verjelc"

Harry je poskušal ujeti Nevillov pogled in mu brez besed povedati, da to ni res, kajti McHudurrina razlaga je Nevilla osupnila in prizadela. Harry je vedel, koliko poguma je moral zbrati ubogi, nerodni Neville. Da bi jih posvaril, jih je šel sam iskat sredi noči, v temi in po prepovedanih hodnikih.

"Česa takega še nisem doživela," je razočarano nadaljevala profesorica. "Da v eni noči na hodnikih najdem kar štiri študente! Grangerjeva, mislila sem, da imaš več soli v glavi. Tebi, gospodič Potter, pa Gryfondom očitno ne pomeni čisto nič. Vse tri bom kaznovala - ja, tudi tebe, gospodič Velerit. S kakšno pravico se ponoči sprehajaš po šoli, in to prav te dni, ko je še posebej nevarnoč Gryfondomu bom odštela petdeset točk."

"Petdesetc" je osupnil Harry. S tem bi izgubili prednost, ki so si jo priborili z zadnjo tekmo.

"Petdeset točk za vsakega," je pribila profesorica.

"Profesorica, prosim..."

"Saj ne morete..."

"Ne govori mi, kaj lahko in česa ne morem, Potter! In to še ni vse. Pogovorila se bom z drugimi profesorji in ko se dogovorimo o primerni kazni za vas, boste o tem obveščeni. Zdaj pa se vsi poberite spat! Še nikoli se nisem tako sramovala lastnih študentov."

Izgubili so sto petdeset točk. S tem je Gryfondom padel na zadnje mesto. V eni sami noči so pokopali sen, da bi njihov dom osvojil pokal. Harry se je počutil, kot bi mu iztrgali drobovje. Nikakršne možnosti niso imeli, da bi nadomestili izgubljeno.

Ko so Gryfondomovci naslednjega dne hodili mimo peščene ure, ki je štela njihove točke, so najprej mislili, da gre za pomoto. Kako bi lahko nenadoma izgubili stopetdeset točkc Nato pa se je razvedelo. Tega je bil kriv Harry Potter, slavni Harry Potter, junak quidditcha. On in še nekaj drugih smrkavcev iz prvega letnika. Še pred kratkim je bil Harry eden najbolj priljubljenih in spoštovanih študentov, od tistega jutra naprej pa je postal eden najbolj osovraženih. Celo Drznvraanovci in Pihpuffovci so ga gledali postrani, saj so si vsi želeli, da bi Spolzgad izgubil. Kamorkoli je šel, povsod so s prsti kazali za njim in ga zmerjali. Ko pa je šel mimo gruče Spolzgadovcev, so mu ploskali, žvižgali in vzklikali: "Hvala, Potter, najlepša ti hvala!"

Samo Ron je držal z njim. "Čez nekaj tednov bodo vse pozabili. Fred in George sta nas stala že ogromno točk, pa ju imajo še vedno radi."

"Ampak sto petdeset naenkrat nam jih pa zaradi njiju niso nikoli odbili," je potarnal Harry.

"To je res," je priznal Ron.

Prepozno je bilo, da bi popravil škodo, a Harry si je prisegel, da se ne bo več vtikal v tuje stvari. Nočnih izletov je imel dovolj in tako ga je bilo sram, da je šel k Oliverju in ga prosil, ali lahko neha igrati.

"Da bi nehal?!" je zagrmel Oliver. "To nam bo pa res pomagalo! Kako bomo spet prišli do točk, Če bomo še pri quidditchu izgubili?!"

Toda treningi so postali prava mora. Soigralci niso govorili s Harryjem, Če pa so že morali kaj povedati o njem, so mu rekli iskalec. Tudi Hermioni in Nevillu ni bilo lahko. Resda nista bila tako znana kot Harry in ju niso tako grdo gledali, govoriti pa tudi niso hoteli z njima. Hermiona je bila pri urah večinoma tiho, skoraj nikoli ni več dvignila roke in si s sklonjeno glavo zapisovala vsako besedo. Harry je bil skoraj vesel, da izpiti niso bili več daleč. Z Ronom in Hermiona so se držali zase, delali pozno v noč, si poskušali zapomniti vse različne sestavine zapletenih napitkov, se na pamet učili uroke, si vbijali v glavo letnice pomembnih odkritij in uporov goblinov...

Približno teden pred začetkom izpitov pa bi Harry skoraj pozabil na obljubo, da se ne bo več vmešaval. Ko se je nekega popoldneva sam vračal iz knjižnice, je zaslišal, kako v bližnji učilnici nekdo hlipa. Stopil je bližje in presenečeno prepoznal Smottanov glas.

"Ne... Ne... Ne že spet, prosim..." Slišati je bilo, kot bi mu nekdo grozil. "Prav... Prav..." je spet zastokal Smottan.

V naslednjem trenutku je ves bled in objokan prihitel iz učilnice. Harry je bil prepričan, da ga ni opazil. Počakal je, da so Smottanovi koraki zamrli, in nato pokukal v učilnico. Bila je prazna, na drugi strani pa so zevala odprta vrata. Šele sredi učilnice, na pol poti do odprtih vrat, se je spomnil, kaj si je obljubil. A vseeno je bil pripravljen staviti deset kamnov modrosti, da je skozi druga vrata pred kratkim odšel Raws. Glede na to, kar je ravnokar slišal, je bil Raws še korak bližje svojemu cilju - zdelo se je, da je Smottana končno zlomil.

Šel je nazaj v knjižnico, kjer je Hermiona Rona izpraševala astronomijo. Povedal jima je, kaj je pravkar slišal.

"Torej je Rawsu uspelo," se je zamislil Ron. "Če mu je Smottan povedal, kako izničiti njegov urok proti črni magiji..."

"Ne pozabi na Miškota," je ugovarjala Hermiona.

"Mogoče je Raws že izvedel, kako priti mimo njega, ne da bi vprašal Hagrida," je skomignil Ron in se ozrl po policah okoli njih. "Gotovo obstaja kakšna knjiga, v kateri piše, kako priti mimo troglavega psa. Kaj bomo naredili, Harry?"

V Ronovih očeh so goreli ogenjčki pustolovskega duha, a Hermiona je spregovorila pred Harryjem.

"Pojdimo k Dumbledorju. To bi morali narediti že zdavnaj. Če se bomo tega lotili sami, nas bodo gotovo vrgli iz šole."

"Saj nimamo nobenega dokaza," je Harry zmajal z glavo. "Smottan je preveč prestrašen, da bi potrdil naš sum. Če bo Raws rekel, da nima pojma, kako je trol prišel na akademijo in da takrat niti slučajno ni bil v tretjem nadstropju - komu bodo verjeli, njemu ali nam? Ni skrivnost, da ga ne maramo in mislili bodo, da ga hočemo spraviti s šole. Tudi Filch nam ne bi pomagal, pa Če bi mu šlo za življenje, tako dobra prijatelja sta z Rawsom. Še užival bo, Če bomo zaradi tega leteli z akademije. In končno; ne pozabi, da za kamen in Miškota ne bi smeli vedeti. Kako jim bomo razložili, kje smo izvedeli zanju?"

Hermiona je s tem prepričal, Rona pa ne. "Če bi Rawsa zasledovali..."

"Ne," ga je ostro zavrnil Harry. "Ne bomo se vmešavali." Odprl je zvezdni atlas in se začel učiti imena Jupitrovih lun. Naslednje jutro so Harry, Hermiona in Neville dobili pisma. Vsa so bila enaka:



Kazen boste odslužili danes ponoči.

Ob enajstih se zglasite v avli pri gospodu Filchu.

Prof.M.McHudurra



Harry je že pozabil, da jih poleg izgubljenih točk čaka še kazen. Pričakoval je, da bo Hermiona potarnala, kako to noč ne bo mogla ponavljati, pa ni rekla niti besede. Tako kot Harry je tudi ona imela slabo vest in oba sta bila prepričana, da si kazen zaslužita. Tistega večera sta se ob enajstih poslovila od Rona, ki se je učil v dnevni sobi in se skupaj z Nevillom napotila proti avli. Filch jih je že čakal, ob njem pa je bil tudi Dreco. Harry je pozabil celo to, da si je kazen prislužil tudi Dreco.

"Pridite," jim je ukazal Filch, prižgal leščerbo in jih popeljal iz gradu.

"Stavim, da boste po današnji noči dvakrat premislili, preden boste spet kakšno ušpičili," se je zarežal. "Ja, ja, trdo delo in bolečina sta po mojem najboljša učitelja. Škoda, da vas ne smem kaznovati kot v dobrih starih časih. Če bi vas za nekaj dni vklenil na natezalnico, bi vam vse neumnosti spuhtele iz glave. Okove imam še vedno v svojem kabinetu in za vsak slučaj jih vsake toliko dobro naoljim. Nikoli se ne ve, kdaj bodo spet prišli prav... Pa še tole: naj vam ne pride na misel, da bi pobegnili. To bi se lahko žalostno končalo."

Odpravili so se prek temnega parka. Neville je kar naprej smrkal, Harry pa se je spraševal, kakšna kazen jih čaka. Gotovo kaj groznega, sicer Filch ne bi bil tako dobre volje.

Bila je polna luna, a po nebu so se podili oblaki in jih zavijali v temo. V daljavi je Harry zagledal osvetljena okna Hagridove koče. Nato so zaslišali klice.

"Filchc Filch, a si to ti? Dejmo, dejmo, mudi se."

Harryju se je v prsih prižgala drobna svečka upanja; Če bodo skupaj s Hagridom, jim ne bo nič hudega. Na obrazu se mu je moralo videti, da mu je odleglo, kajti Filch je rekel: "Menda ne misliš, da vam bo pri tistem kmetavzu nocoj lepo? Nikakor, v gozd vas bo odpeljal in če se ne motim, ven ne boste prišli v enem kosu."

Ob tem je Neville tiho zastokal, Dreco pa je okamenel.

"V gozd?" je ponovil in v hipu izgubil vso samozavest. "Ponoči vendar ne smemo hoditi tja! Tam živijo strašne zveri, menda celo volkodlaki!"

Neville je zgrabil Harryja za rokav in od groze hlastal za zrakom. "Teh kosmatincev se torej bojiš, kaj?" je rekel Filch z glasom, polnim naslade. "Na volkodlake bi moral misliti, preden si prekršil šolska pravila."

Iz teme je stopil Hagrid, ob njem pa je tekel čekan. Velikan je v roki držal velik lok, prek rame pa mu je visel tok s puščicami.

"Madoniš," je rekel, "že pol ure vas čakam koker en lolek. Je vse v redu, Harry? Hermiona?"

"Ne vem, zakaj si tako prijazen z njimi," je zasikal Filch. "Tukaj so zato, da jih kaznujeva."

"A zato ste tuko pozni," se je namrščil Hagrid. "Si jim bral kozje molitve, a? Ni na tebi, de jim jih. Svoje si opravil, zdej jih prevzamem jaz."

"Ob zori se bom vrnil," je skomignil Filch. "Z vrečami za njihove ostanke," je še nesramno dodal, nato pa se je obrnil in se odpravil nazaj v grad. Njegova leščerba se je odzibala v temo.

Dreco se je obrnil k Hagridu. "Ne grem v gozd," se je uprl in Harry se je ob njegovem prestrašenem glasu zadovoljno nasmehnil.

"Pa še kuko greš, Če bi rad ostal na Bradavičarki," ga je ostro zavrnil Hagrid. "Vsak more plačati za svoje napake."

"Ampak to je delo za služinčad, ne za študente. Mislil sem, da bomo morali stokrat kaj napisati. Če bi oče vedel, v kaj me silite, bi..."

"Ti povedal, da je tuko na Bradavičarki," je odrezal Hagrid. "Kej napisati! Kuga vam bo to koristilo? Tukole boste vsaj kej koristniga naredili. Sicer pa, Če bi tvoj oče rajši videl, de te vržejo iz šole, kar odmaširej nazaj v grad, pa pospravi svoje reci. Alo!"

Dreco se ni premaknil. Besno je pogledal Hagrida, nato pa hitro sklonil glavo.

"No, tuko," je rekel Hagrid. "Zdej me pa dobro poslušejte, ker je to, kar imamo narediti, nevarno. De se ne bo komu kej zgodilo, narprej stopimo tjale."

Popeljal jih je do prvih dreves. Leščerbo je dvignil visoko nad glavo in pokazal na ozko stezo, ki je kmalu izginila med drevesi. Ko so se zazrli v temo, je zavel hladen veter, da so se jim naježile dlake.

"Lejte," je pokazal Hagrid na tla. "A vidite tele svetleče se kaplje? To je kri od samoroga. Nekej ga je prav grdo zmrcvarilo in to je ta teden že ta drugi primer. Enega sem našel mrtvega v sredo. Ubogo žival moremo najti, de jo odrešimo muke."

"Kaj pa, Če naletimo na tisto, kar ubija samoroge?" je vprašal Dreco, ki bi se od strahu skoraj v hlače.

"Ni je stvari, koker živi v tem gozdu, ki bi vam storila kej žalega, Če ste z mano ali s čekanam," je rekel Hagrid. "Samo steze se morete držati. Tuko, zdej se bomo razdelili v dve skupine in vsaka bo šla v svojo smer. Krvi je povsod dovelj, gotovo se vsaj že od včerej opoteka naokrog."

"Jaz grem s čekanom," je hitro rekel Dreco, ki je opazil, kako ostre zobe ima pes.

"Prav, ampak svarim te, de je reva," je skomignil Hagrid. "Torej gremo jest, Harry pa Hermiona v eno smer, Dreco, Neville in čekan pa v ta drugo. Če kdo najde samoroga, nej v luft nacopra zelene iskre. No, dejte, vzemite palice in povadite... Ja, tuko... Če bo kej narobe, pa nacoprejte rdeče in vam bomo prišli pomagat. Previdni bodite, pa kar pejmo."

Gozd je bil mračen in tih. Pot se je kmalu razcepila. Harry, Hermiona in Hagrid so zavili na levo, Dreco, Neville in čekan pa na desno. Tiho in pozorno so iskali sledi. Tu in tam je skozi veje posvetila mesečina in na listju so se zasvetlikale kapljice srebrnomodre krvi. Harry je opazil, da je Hagrid zelo zaskrbljen.

"Se je mogoče nad samoroge spravil volkodlak?" ga je vprašal.

"Jih ne bi ujel," je odkimal Hagrid. "Pa tudi fentati jih ni lahko, samorogi so čarobne živali. Nisem še slišal, de bi kdo kakšnega spravil v krtovo."

Ko so šli mimo z mahom poraščenega štora, je Harry zaslišal šumenje vode. Nekje blizu je torej tekel potok. Ob poti so se sem ter tja še vedno svetlikale kapljice krvi.

"A gre, Hermiona?" je zašepetal Hagrid. "Ne skrbi, ziher ni več delec, ko je tako hudo z njim in ko ga najdemo, bomo... Obadva za drevo!"

Zgrabil ju je in ju povlekel za visok hrast. Iz toka je potegnil puščico, jo nastavil na lok in ga dvignil, da bi ustrelil. Nedaleč stran je nekaj drselo prek suhega listja. Slišati je bilo kot plašč, ki se vleče po tleh. Hagrid je napenjal oči, da bi razlocil, kdo je na temni stezi, a čez nekaj sekund je vse potihnilo.

"Sej sem vedel," je zamrmral. "V gozdu je nekej, koker ne bi smelo biti tukej."

"Volkodlak?" je vprašal Harry.

"Tole ni bil volkodlak, samorog pa tudi ne," je resnobno odvrnil Hagrid. "Pejta za mano, ampak previdna bodita."

Hodili so počasi in napeljali ušesa. Nenadoma se je na jasi pred njimi nekaj premaknilo.

"Kdo je?" je zaklical Hagrid. "Pokaži se, orožje imam!"

Iz sence je stopil... človek ali konj? Do pasu je bil človek, imel je rdeče lase in brado, pod pasom pa se je svetlikal kostanjevo rjav konjski trup z dolgim, rdečkastim repom. Harry in Hermiona sta debelo pogledala.

"A, ti si, Ronan," je olajšano rekel Hagrid. "Kuko gre?" Stopil je h kentavru in mu ponudil roko.

"Dober večer ti želim, Hagrid," je rekel Ronan. Imel je globok glas, poln žalosti. "Si me hotel ustreliti?"

"Previdnost ni odveč," je rekel Hagrid in potrepljal lok. "V gozdu je na delu nekej hudimano nagravžniga. Sej res, to sta Harry Potter in Hermiona Granger. Na Bradavičarko hodita. No, to je pa Ronan. Kentaver je."

"Sva opazila," je javknila Hermiona.

"Dober večer," je rekel Ronan. "Torej sta študenta. Sta se na akademiji kaj naučila?"

"Emm..." "Malo že."

"Malo," je zavzdihnil Ronan. "Tudi to je nekaj." Zazrl se je v nebo. "Mars je danes nenavadno svetel."

"Ja," je rekel Hagrid in se tudi sam ozrl navzgor. "Lepo, de smo se srečali. Samoroga iščemo, ki mu trda prede. Si mogoče kej videl?"

Ronan ni takoj odgovoril. Ne da bi pomežiknil, je zrl v nebo, nato pa spet zavzdihnil. "Kolo časa se vrti v večnem krogu," je rekel. "Prve žrtve so vedno nedolžni. Tako je bilo včasih in tako je tudi danes."

"Ja," je rekel Hagrid, "ampak vprašam te, Če si kej nenavadniga videl. Ronan?"

"Mars je danes svetel," je ponovil Ronan, medtem ko ga je Hagrid nestrpno opazoval. "Nenavadno svetel."

"Mislil sem kej tacega, koker je vsaj mejčkeno bližje," je zagodrnjal Hagrid. "Torej ni bilo tukej nič nenavadniga?"

Ronan je bil spet nekaj časa tiho. Končno je rekel: "Gozd skriva številne skrivnosti."

V grmovju za Ronanovim hrbtom je nekaj zašumelo in Hagrid je spet dvignil lok. Na jaso je prišel še en kentaver, le da je ta imel črne lase in dlako ter je bil videti bolj divji od Ronana.

"Živjo, Bane," ga je pozdravil Hagrid. "Kuko gre?" "Dober večer, Hagrid, upam, da gre tudi tebi dobro."

"Še kar. Glih sprašujem Ronana, Če je tukej naokrog zadnje cajte srečal kakšno čudno pojavo. Samoroga napada, mogoče kej veš o tem?"

Bane je stopil ob Ronana in se zazrl v nebo. "Nocoj je Mars svetel," je rekel preprosto.

"To smo že slišali," je zarobantil Hagrid. "Če bo torej kdo od vaja kej videl, mi le puvejta. No, prav, mi gremo naprej."

Harry in Hermiona sta mu sledila nazaj na pot in se ozirala prek ramen k Ronanu in Banu, dokler ju niso zakrila drevesa.

"Tristo kosmatih skovirjev," je rekel Hagrid razdraženo. "Kuga mi je bilo, de sem ju sploh šel spraševat? Frdamani kentavri, svojat zvezdogledarska, nikoli ti naravnost ne odgovorijo. Če je kej bližjiga od lune, jih sploh ne zanima."

"Jih je v gozdu veliko?" je vprašala Hermiona.

"Nekej že... Bolj zase se držijo, res pa je, de takoj pridejo, Če bi se rad pogovoril z njimi. Ja, je že res, pametni so, ni kej... Vse sorte vedo, ampak povejo ti pa redkokdaj kej."

"Misliš, da smo prej slišali kentavra?" je vprašal Harry.

"So bila tisto morebiti kopita? Nak, Če mene vprašaš, je bilo to tisto, koker pobija samoroge. česa tacega v gozdu še ni bilo."

Šli so naprej. Drevesa ob poti so rasla vse gosteje in bilo je vse bolj temno. Harry se je živčno oziral prek ramen. Imel je zoprn občutek, da jih nekaj opazuje. Vesel je bil, da imata ob sebi Hagrida z lokom. Ko pa so prišli okoli ovinka, je Hermiona zgrabila Hagrida za roko.

"Hagrid! Glej! Rdeče iskre, v težavah so!"

"Tukej počakejta!" je zavpil Hagrid. "Držita se poti, koj pridem nazaj!"

Poslušala sta, kako lomasti skozi podrastje, dokler ni bil edini zvok okoli njiju samo še šumenje listja. Prestrašeno sta se spogledala. "Misliš, da se jim je kaj zgodilo?" je zašepetala Hermiona.

"Za Dreca mi je prav malo mar, za Nevilla pa me skrbi. Tu se je znašel zaradi naju."

Minute so se počasi vlekle. Ob vsakem šumu sta se zdrznila. Harry je prisluškoval vetru in vsakič, ko je počila kakšna suha vejica, se je stresel. Kaj se dogajac Kje so ostali? Končno je glasno lomastenje oznanilo Hagridovo vrnitev. Z njim so bili tudi Dreco, Neville in čekan. Hagrid je bil besen. Izkazalo se je, da se je Dreco priplazil za Nevilla in ga zgrabil. Neville se je prestrašil in izstrelil roj rdečih isker.

"Zdej bomo pa res kej najdli, ko sta vidva take zganjala. Na novo se bomo razporedili. Hermiona in Neville bosta z mano, Harry, ti pa pojdi s čekanom in s tem oslom," je robantil, potem pa še zašepetal Harryju: "Žal mi je, ampak tebe bo težje prestrašil in tole je res treba opraviti."

Tako se je Harry odpravil z Drecom in s čekanom še globlje v gozd. Hodili so skoraj pol ure in nazadnje je bilo skoraj nemogoče slediti poti, tako gosto je bilo drevje. Tudi samorogove krvi je bilo vedno več. Med koreninami bližnjega hrasta je bila prava luža, kot bi tam uboga žival za trenutek legla. Skozi prepletene veje starodavnega hrasta je Harry opazil jaso.

"Glej," je šepnil. Tudi Dreco se je ustavil.

Na tleh sredi jase se je bleščalo nekaj belega. Prebila sta se nekoliko bliže. Pred njima je ležal mrtev samorog. Harry ni še nikoli videl kaj tako lepega in tako žalostnega obenem. Njegove dolge, nežne noge so bile čudno zverižene, biserno bela griva pa je bila razprostrta prek temnega listja. Harry je ravno hotel stopiti na jaso, ko je spet zaslišal drsenje plašča prek suhega listja. Otrpnil je. Iz senc na drugi strani jase se je izluščila zakrinkana postava in previdno, kot zver, ki zalezuje svoj plen, stopila k samorogu. Nato je sklonila glavo k rani na njegovem trupu in mu začela piti kri.

"Aaaaaa!"

Dreco je zakričal, kolikor so mu dala pljuča in jo pobrisal, čekan pa za njim. Zakrinkani loveč je dvignil glavo in pogledal naravnost v Harryja. Prek brade in po plašču mu je kapljala samorogova kri. Vstal je in skoraj stekel proti Harryju, ki je od strahu popolnoma otrpnil.

Nato pa je v glavi začutil močno bolečino. Bilo je, kot bi se mu brazgotina vžgala. Napol oslepljen se je opotekel vznak. Za sabo je zaslišal kopita, nekaj je skočilo prek njega in se pognalo nad zakrinkano silhueto. Bolečina v Harryjevi glavi je bila tako močna, da je padel na kolena. Vsaj dve minuti je samo nemočno klecal na tleh. Ko se je spet ozrl, zakrinkanega moža ni bilo več. Nad njim je stal kentaver, pa ne Ronan ali Bane; ta je bil mlajši, imel je skoraj povsem bele lase in pastelno zlat trup.

"Bo šlo?" je vprašal kentaver in mu pomagal vstati. "Ja... hvala. Kaj je bilo to?"

Kentaver mu ni odgovoril. Imel je osupljivo modre oči, ki so se svetile kot bledi safirji. Premeril je Harryja in pogled se mu je ustavil na brazgotini, ki mu je žarela na čelu.

"Ti si Potterjev sin," je rekel. "Raje se vrni k Hagridu. Gozd ni varen, posebej zate ne. Bi lahko jahal? Tako bova hitrejša. Ime mi je Firenze," je še dodal, ko je pokleknil na sprednje noge, da bi mu Harry lahko zlezel na hrbet.

Z druge strani jase se je nenadoma razleglo topotanje kopit. Skozi drevesa sta se prebila Ronan in Bane, oba potna in zadihana. "Firenze!" je zagrmel Bane. "Kaj pocenjaš? Na hrbtu nosiš človeka! Te ni sram? Si mar navadna mula?"

"Se ne zavedaš, kdo je to?" je vprašal Firenze. "Potterjev sin. Čimprej mora iz gozda."

"Si mu kaj povedal?!" je vzkliknil Bane. "Ne pozabi, prisegli smo, da ne bomo ovirali tega, kar kaže nebo. Mar iz gibanja planetov nisi razbral, kaj se mora zgoditi?"

Ronan se je nelagodno prestopal. "Prepričan sem, da Firenze ni mislil nič slabega," je rekel s svojim otožnim glasom.

Bane je jezno brcnil z zadnjimi nogami. "Ni mislil nič slabega! Kaj ima to opraviti z nami? Kentavri mislimo le na to, kar je bilo napovedano! Naša naloga ni tekati naokrog ko poslušni osli in prenašati iz gozda zablodele človeške otroke!"

Firenze se je ob besa pognal na zadnje noge in Harry se ga je moral prijeti za rame, da ni zletel z njegovega hrbta.

"Mar ne vidiš tistega samoroga?!" je zarohnel plavolasi kentaver. "Res ne razumeš, čemu je moral umreti?! Ti planeti niso zaupali te skrivnosti? Tistemu, ki preži v našem gozdu, se moramo zoperstaviti. Če ne gre drugače, tudi s pomočjo ljudi!"

Po teh besedah se je zasukal in se pognal med drevesa, Harry pa se ga je močno oklenil. Bane in Ronan sta kmalu ostala daleč zadaj. Harryju ni bilo jasno, kaj se dogaja.

"Zakaj je Bane tako jezen?" je vprašal. "In kdo je bil tisti, pred katerim si me rešil?"

Firenze je nehal teci. Posvaril ga je, naj skloni glavo, da ga kakšna nizka veja ne bi pomedla s hrbta, na vprašanje pa mu ni odgovoril. Tako dolgo sta se tiho prebijala skozi gosto drevje, da se je Harry že spraševal, Če mu kentaver ni česa zameril. Ko pa sta se znašla v še posebej gosto zaraščenem predelu gozda, se je ustavil.

"Harry Potter, veš, čemu služi samorogova kri?"

"Ne," je osupnil Harry, ki ga je nenavadno vprašanje čisto presenetilo. "Pri čarobnih napojih smo uporabljali samo njegov rog in dlake."

"Zato, ker je umor samoroga strašno hudodelstvo," je pojasnil Firenze. "Samo tisti, ki nima ničesar izgubiti, bi zagrešil takšen zločin. Samorogova kri te ohrani pri življenju, pa Če se znajdeš že na pragu smrti. A za strašno ceno. Če ubiješ kaj tako čistega in nebogljenega, te od trenutka, ko so se tvoje ustnice dotaknile krvi, čaka le polovično življenje, prekleto življenje."

Harry se je zazrl v Firenzejev obraz, ki ga je mesečina srebrno obarvala. "Ampak kdo bi bil tako obupan?" se je naglas spraševal. "Če bi bil zaradi tega vse življenje preklet, je vendar bolje umreti."

"Tako je," mu je pritrdil Firenze, "razen, če bi rad ostal živ toliko časa, da spiješ nekaj drugega. Nekaj, kar ti bo povrnilo vso moč. Nekaj, kar ti bo dalo večno življenje. Ali veš, kaj je skrito v gradu?"

"Kamen modrosti! Seveda, napoj nesmrtnosti! Ne razumem pa, kdo..."

"Tisti, ki že toliko let čaka, da bi se vrnil, ki se že toliko let oklepa življenja in preži na pravo priložnost."

Harry se je počutil, kot bi ga za srce zgrabila železna pest. V šumenju listja je še enkrat zaslišal Hagridov glas, ki mu je tiste noči, ko sta se prvič srečala, rekel: "Eni pravijo, de ga je pobralo. Frataprata, Če mene prašaš. Po mojem v njem ni bilo več dovolj človeškiga, de bi lahko umrl."

"Hočete reci," je zahripal, "da je bil tisto Mrla..."

"Harry! Harry, je vse v redu?"

Proti njima je tekla Hermiona, za njo pa je sopihal Hagrid.

"Nič mi ni," je rekel Harry, ki se je komaj zavedal, kaj govori.

"Samorog je mrtev, Hagrid, na jasi leži, v tisti smeri."

"Zdaj se najini poti spet ločijo," je zamrmral Firenze, ko je Hagrid odhitel k samorogovemu truplu. "V varnih rokah si."

Harry je zdrsnil z njegovega hrbta.

"Srečno, Harry Potter," mu je zaželel Firenze. "Zgodilo se je že, da so poti planetov napačno razumeli celo kentavri. Upam, da je tako tudi tokrat."

Obrnil se je in odgalopiral v globine gozda. Harry se je začel tresti.



Ron ju je čakal v dnevni sobi, dokler ga ni zmanjkalo. Ko ga je Harry stresel, je zavpil nekaj o osebnih napakah in quidditchu. A že čez nekaj sekund je s široko odprtimi usti poslušal Harryja, kako je pripovedoval, kaj se je zgodilo v gozdu. Harry ni mogel sesti, neutrudno je korakal gor in dol pred ognjiščem. Še vedno se je tresel.

"Mislili smo, da bi Raws rad samo obogatel. V resnici pa hoče prinesti kamen Mrlakensteinu, ki ga čaka v gozdu."

"Ne izgovarjaj njegovega imena!" je Ron prestrašeno zašepetal, kot bi jih Mrlakenstein lahko slišal.

Harry ga ni poslušal. "Firenze me je rešil, pa me ne bi smel. Bane je bil strašno jezen. Govoril je o tem, kaj so napovedali planeti. Gotovo so pokazali, da se bo Mrlakenstein vrnil. Bane misli, da bi me Firenze moral pustiti umreti. Gotovo je v zvezdah zapisano tudi to, da me bo Mrlakenstein ubil."

"Bi že nehal?!" je javknil Ron, bled ko stena.

"Počakati moramo samo toliko, da Raws ukrade kamen," je vrocicno nadaljeval Harry, "potem se bo Mrlakenstein lahko vrnil in končno opravil z mano. Vsaj Bane bo zadovoljen."

Tudi Hermiona je bila zelo prestrašena, a ga je vseeno poskušala potolažiti. "Harry, vsi pravijo, da je Dumbledore edini, ki se ga Saj Veš Kdo boji. Dokler je on tu, si ne bo upal blizu. Sploh pa, kdo pravi, da imajo kentavri prav? Njihovo početje se mi zdi precej podobno vedeževanju in profesorica McHudurra je rekla, da vedeževanju ne gre zaupati."

Ko so se nehali pogovarjati, se je že skoraj zdanilo in spat so šli čisto izčrpani. A presenečenj še ni bilo konec.

Ko je Harry odgrnil odejo, je pod njo našel lepo zložen plašč nevidnosti. Na njem je bilo sporočilo:

Za vsak primer.





Šestnajsto poglavje





Skozi loputo


Ko je bilo vse mimo, Harryju ni bilo jasno, kako se je uspel prebiti čez izpite. Poleg vsega drugega je namreč ves čas pričakoval, da bo vsak trenutek nadenj planil Mrlakenstein. A dnevi so minevali in ni bilo dvoma, da je troglavi pes še vedno živ in straži loputo. Pritisnila je vročina in v razredih, kjer so reševali teste, je bila še posebej peklenska. Za vsak test so dobili posebna, nova peresa, ki so bila začarana, da se z njimi ni dalo goljufati.

Imeli so tudi praktične izpite. Profesor Colibri jih je enega za drugim klical v razred in Harry je dobil nalogo, naj uroči jabolko in hruško, tako da bosta odplesala dunajski valček. Pri profesorici McHudurra so morali miš spremeniti v cigaretnico. Lepša je bila cigaretnica, več točk so dobili, Če pa je na primer imela brke, so točke izgubili. Praktični izpit pri Rawsu pa je bil prava muka. Ko so pripravljali napoj pozabljenja, jim je namreč kar naprej gledal pod prste.

Harry se je potrudil, kolikor se je mogel in poskušal pozabiti na kljuvajočo bolečino v čelu, ki ga je morila vse od tiste noči v gozdu. Neville je mislil, da Harry ne more spati, ker ga je tako strah izpitov. V resnici pa se je kar naprej zbujal zaradi stare more. Zdaj je bila še bolj grozna, saj se mu je prikazoval tudi zakrinkani neznanec, ki mu je iz ust kapljala samorogova kri. Rona in Hermiono glede kamna ni skrbelo tako zelo kot Harryja. Najbrž zato, ker takrat nista bila v gozdu ob Harryju in ker ju v čelu ni kar naprej kljuvalo. Mrlakensteina sta se vsekakor bala, a ni ju obiskoval v sanjah, poleg tega pa sta bila tako zaposlena z učenjem, da sta pozabila na Rawsove naklepe.

Zadnji izpit so imeli iz zgodovine čarovništva. Samo še ena ura trapastih vprašanj o prismuknjenih izumiteljih kotlov, ki se mešajo sami, potem pa bodo lahko ves teden brezdelno poležavali. Rezultate izpitov naj bi namreč dobili šele čez sedem dni. Ko je profesor Speedy oznanil, da je čas za pisanje potekel, so od veselja zagnali strašen vik in krik.

"To je bilo pa lažje, kot sem pričakovala," je rekla Hermiona, ko so se pridružili ostalim učencem, ki so se zbrali v sončnem parku. "Volkodlaške ustave iz leta 1637 in posledic vstaje Elfrica Navdušenega se mi sploh ne bi bilo treba učiti."

Hermiona je po vsakem izpitu rada premlevala, kako jim je šlo. Ampak Ron je rekel, da mu od tega postane slabo, zato so šli k jezeru in se vrgli pod drevo. Nekaj časa so samo zadovoljno opazovali dvojčka in Leeja. Nagajali so orjaški sipi, ki se je prišla sončit v plitvino.

"Konec učenja," je zadovoljno zavzdihnil Ron in se zleknil na travo. "Ne glej tako mrko, Harry, šele čez en teden bomo izvedeli, kako slabo nam je šlo. Zdaj ti še ni treba skrbeti."

Harry se je drgnil po čelu.

"Ko bi le vedel, kaj to pomeni!" je jezno izbruhnil. "Brazgotina me boli. To sicer ni prvič, ampak še nikoli mi ni tako močno kljuvalo."

"Pa pojdi k madam Pomfrey," mu je predlagala Hermiona.

"Nisem bolan," je odvrnil Harry. "Mislim, da je to svarilo. Po mojem se bliža nevarnost."

Ampak Ronu je bilo prevroče, da bi se spuščal v pustolovščine. "Pomiri se, Harry, Hermiona ima prav. Dokler je tu Dumbledore, je kamen na varnem. Sploh pa Raws ne more mimo Miškota. Zadnjic bi mu skoraj odtrgal nogo in dvomim, da ga mika še enkrat poskusiti. Prej bomo doživeli, da bi Neville igral za državno reprezentanco, kot da bi Hagrid izdal, kako priti mimo psa."

Harry je prikimal, čeprav se ni mogel otresti občutka, da je nekaj pozabil. Nekaj pomembnega. Ko jima je to poskušal razložiti, ga je Hermiona prekinila: "To je samo zaradi izpitov. Včeraj ponoči sem se zbudila in šele ko sem ponovila polovico snovi za spreminjanje oblike, sem se spomnila, da smo to že pisali."

Harry pa ni bil prepričan, da ima nemir kaj opraviti s šolo. Opazil je sovo, ki je s pismom v kljunu frfotala prek bleščeče modrega neba proti šoli. Njemu je pisal samo Hagrid. Ta pa res ne bi nikoli izdal Dumbledorja. Nikomur ne bi povedal, kako priti mimo Miškota, nikomur... Ampak... Nenadoma je skočil na noge.

"Kam pa greš?" je zaspano vprašal Ron.

"Ravnokar sem se nečesa domislil," je odgovoril Harry. čisto bled je bil. "Takoj moramo k Hagridu," je dahnil in stekel.

"Zakaj?" je zasopla Hermiona, ko sta ga dohitela.

"Se vama ne zdi čudno," je vprašal Harry, medtem ko so tekli navkreber proti Hagridovi koči, "da si je Hagrid bolj od vsega drugega želel zmaja, potem pa se kar naenkrat pojavi tujec, ki ima zmajevo jajce? Koliko ljudi po tvojem hodi naokrog z zmajevimi jajci v žepu, Če je gojenje zmajev prepovedano? Kakšna sreča za Hagrida, da je naletel prav nanj, kaj? Zakaj se tega nisem prej spomnil?!"

"Česa?" je vprašal Ron, Harry pa se je v odgovor pognal v šprint. Hagrid je z zavihanimi rokavi in hlačami sedel v naslonjaču pred kočo ter lupil fižol.

"Živjo," jih je pozdravil in se jim nasmehnil. "A ste z izpiti fertik? Bi kej spili?"

"Lepo pro...," je zasopel Ron, Harry pa mu je skočil v besedo. "Ne, mudi se nam. Hagrid, nekaj moram nujno izvedeti. Se spomniš tiste noči, ko si priigral Norberta? Kakšen je bil tujec, s katerim sta se pogovarjala?"

"Kuga pa vem," je brezbrižno rekel Hagrid, "ni hotel sneti plašča s sebe."

Opazil je, kako jih je to osupnilo in privzdignil je obrvi. "To ni kej pretirano čudniga, v Merjascovi glavi - tuko se imenuje krčma - srečaš vse sorte tičev. Je bil pa že črnoborzijanec, a ne. Tudi obraza se na spomnim, je imel ves cajt na glavi kapuco."

Harry se je sesedel ob posodo z grahom.

"O čem sta se pogovarjala? Si omenil Bradavičarko?"

"Morebiti sem jo res," se je namrščil Hagrid in se poskušal spomniti pogovora. "Ja... Vprašal me je, kuga delam, pa sem mu povedal, de sem oskrbnik na akademiji in de skrbim za živali v gozdu... Potlej ga je zanimalo, za kakšne živali skrbim... Pa sem mu povedal. Ja in povedal sem mu tudi, de si narbolj želim zmaja. Potlej... Ne spomnim se prav dobro, kar naprej mi je dolival v vrček... čakejte... Ja, potlej je rekel, de ima zmajevo jajce in de bi lahko vrgla karte za njega... ampak, de mora biti prepričan, Če bom znal skrbeti zanj, ker ne mara, de bi grdo delali z njim... Pa sem mu rekel: ,Če sem Miškota lahko pomiril, bo zmaj ta mala malica.'"

"Te je o Miškotu še kaj vprašal? Ga je posebej zanimal?" je vprašal Harry, kolikor je mogel mirno.

"No, ja, kuga pač Troglavih psov na svetu res ni prov veliko. Še na akademiji imamo samo Miškota. Zato sem mu pa povedal, de je tudi z njim lahko, samo Če ga znaš pomiriti. Malo mu zašpilaš ali zapoješ, pa koj zaspi..."

Obupano jih je pogledal. "To vam ne bi smel povedati," je skesano izdavil. "Pozabite, de sem vam! Lej jih, kam pa zdej?"

Harry, Ron in Hermiona niso spregovorili, dokler se niso ustavili v avli, ki je bila v primerjavi s parkom mračna in žalostna.

"Takoj moramo k Dumbledorju," je rekel Harry. "Hagrid je neznancu povedal, kako se pride mimo Miškota. Stavim, da se je pod plaščem skrival Raws ali celo Mrlakenstein. Ko je Hagrida opil, je vse izvlekel iz njega. Upam samo, da nam bo Dumbledore verjel. Firenze bo potrdil našo zgodbo, samo Če mu Bane ne bo prepovedal. Kje je Dumbledorjev kabinet?"

Ozrli so se okoli sebe, kot bi pričakovali, da bodo našli smerokaz. Še nikoli niso slišali, kje živi Dumbledore, pa tudi poznali niso nikogar, ki bi bil kdaj pri njem. "Morali bomo..." je začel Harry, a ga je prekinil doneč glas.

"Kaj pa počnete tukaj?"

Profesorica McHudurra, ki je imela v naročju velik kup knjig, jih je sumničavo premerila.

"K profesorju Dumbledorju moramo," je razložila Hermiona, ko Harry in Ron nista zbrala dovolj poguma, da bi ji odgovorila.

"K Dumbledorjuc" je ponovila profesorica, kot da gre za zelo sumljivo željo. "Zakaj?"

Harry je debelo pogoltnil. Kaj pa zdaj?

"Tega raje ne bi povedali," je izdavil in to takoj obžaloval, saj je to še podkrepilo profesoričin sum, da imajo nekaj za bregom.

"Pred desetimi minutami je odšel," je hladno rekla. "Prejel je nujno sovo od ministrstva za čaranje in nemudoma je odletel v London."

"Odšel je?" je zacvilil Harry.

"Profesor Dumbledore je velik čarovnik, Potter, marsikje ga potrebujejo."

"Ampak za pomembno stvar gre."

"Bolj pomembno od težav ministrstva za čaranje?"

"Za kamen modrosti gre!" je vzkliknil Harry.

Tega profesorica McHuddura ni pričakovala. Knjige so ji padle iz rok. "Kako si vedel...?"

"Mislim, da ga hoče Ra... da ga nekdo hoče ukrasti. Zato moramo nujno govoriti s profesorjem Dumbledorjem."

Osuplo in presenečeno ga je premerila. "Jutri se vrne," je končno rekla. "Ne vem, kako ste izvedeli za kamen, a verjemite, da ga nihče ne more ukrasti. Dobro je zavarovan."

"Ampak profesorica..."

"Potter, verjemi mi!" ga je prekinila. Nato se je sklonila in pobrala knjige. "Ne bi bilo slabo, Če bi šli lepo ven k ostalim in se malo nastavili soncu."

Pa niso šli.

"Danes ponoči ga bo ukradel," je zašepetal Harry, takoj ko jih McHudurrova ni mogla več slišati. "Zdaj ve vse, Dumbledorja pa je spravil s poti. Gotovo mu je pismo poslal on. Stavim, da bodo na ministrstvu krepko presenečeni, ko se bo Dumbledore pojavil pred njihovimi vrati."

"Ampak kaj lahko nare..."

Hermiona se je ustavila sredi stavka in zajela sapo. Harry in Ron sta se obrnila. Za njima je stal Raws.

"Dober dan," jih je pozdravil. Vsi trije so samo zijali vanj. "Zunaj je tako lepo, vi ste pa notri," je rekel in se jim neprijazno nasmehnil.

"Mislili smo..." je začel Harry, pa ni vedel, kako naj nadaljuje.

"Bolj previdni bi morali biti," jih je okaral. "Če boste takole postopali po šoli, bo še kdo mislil, da imate kaj za bregom. Gryfondom si res ne more privoščiti, da bi izgubil še več točk, kajne?"

Harry je zardel. Že so se obrnili proti vratom, ko jih je Raws poklical nazaj.

"Pazi se, Potter. Če te še enkrat najdem ponoči na hodniku, bom poskrbel, da te izključijo iz šole. Lepo se imejte."

Odšel je proti zbornici. Ko so stali na kamnitih stopnicah pred vhodom, se je Harry obrnil k Ronu in Hermioni.

"Takole bomo napravili," je zašepetal. "Eden izmed nas mora paziti na Rawsa. Počakati ga mora pred zbornico in mu slediti. Hermiona, najbolje bo, da greš ti."

"Zakaj?"

"Le zakaj?" se je nasmehnil Ron. "Lahko se pretvarjaš, da čakaš na profesorja Colibrija." Nadaljeval je z narejeno dekliškim glasom: "Ojej, gospod Colibri, tako me skrbi, mislim, da sem narobe odgovorila na vprašanje 14 b..."

"Zoprnež," se je razjezila Hermiona in se začela kujati, a nazadnje sta jo le preprosila, da gre zasledovat Rawsa.

"Midva pa pojdiva pred prepovedani hodnik," je Harry predlagal Ronu. "Pridi."

A ta del načrta jim je splaval po vodi. Komaj sta prišla do vrat, ki so Miškotu preprečevala, da ne pohrusta vse šole, se je pojavila McHudurrova. Tokrat je izgubila potrpljenje.

"Očitno mislita, da je mimo vaju težje priti kot mimo cele vrste urokov?!" je pobesnela. "Zdaj vaju imam pa dovolj! Če samo slišim, da so vaju videli v bližini teh vrat, bom Gryfondomu odbila petdeset točk. Ja, Weasley, svojemu domu jih bom odbila!"

Harry in Ron sta odšla v dnevno sobo. Komaj je Harry rekel ,Upam, da je Hermiona Rawsu še vedno za petami,' že se je odprla luknja in Hermiona je splezala skoznjo.

"Oprosti, Harry," je zasmrkala. "Raws je prišel iz zbornice in me vprašal, kaj počnem tam. Rekla sem mu, da čakam na Colibrija in Raws ga je šel iskat, tako da sem se komaj izmazala. Kam je šel Raws potem, ne vem."

"Torej ni druge možnosti," je rekel Harry. Druga dva sta ga prestrašeno pogledala. Bil je popolnoma bled in oči so se mu svetlikale.

"Ponoči bom šel tja in poskusil prvi priti do kamna."

"Se ti je zmešalo?" je vzkliknil Ron.

"Ne smeš!" mu je pritegnila Hermioni. "Ne pozabi, kaj sta rekla McHudurrova in Raws. Še iz šole te bodo vrgli."

"Pa kaj!" je zavpil Harry. "Res ne razumeta? Če se Raws dokoplje do kamna, se bo Mrlakenstein vrnil! Nista slišala, kaj se je dogajalo, ko je poskusil prevzeti oblast? Če se vrne, ne bodo mogli nikogar izključiti z Bradavičarke, ker je ne bo več! Zravnal jo bo z zemljo ali pa jo spremenil v šolo za črno magijo! Res ne razumeta, da ni več važno, če izgubimo nekaj točk? Mislita, da bo vaju in vajini družini pustil na miru, Če Gryfondom osvoji pokal? Če me ujamejo, preden dobim kamen, se bom pac moral vrniti k Dursleyjevim in počakati, da me najde. V tem primeru bom umrl celo nekoliko kasneje, kot bi sicer, kajti z mračnimi silami ne bom nikoli sodeloval! Danes ponoči grem skozi tisto loputo in ne bosta me ustavila! Mrlakenstein mi je vendar ubil starša!"

"Saj imaš prav," je tiho rekla Hermiona.

"Po plašč nevidnosti grem," je Harry rekel že bolj umirjeno. "Še sreča, da sem ga dobil nazaj."

"Pa je dovolj velik za vse tri?" je vprašal Ron.

"Za vse tri?"

"Menda ne misliš, da bi te pustila iti samega?"

"Nikoli!" je Hermiona hitro pritrdila Ronu. "Kako pa boš brez naju prišel do kamna? Takoj grem pogledat v knjige, mogoče nam bo kaj še prav prišlo..."

"Ampak, Če nas ujamejo, bodo tudi vaju vrgli iz šole."

"Ne bi rekla," se je zvito nasmehnila Hermiona. "Colibri mi je povedal, da sem pri njegovem testu dobila sto dvanajst točk od stotih možnih. Mene že ne bodo vrgli ven, Če pa bodo hoteli izključiti vaju, grem tudi jaz. Si bodo že premislili."



Po večerji so vsi trije živčno posedali v dnevni sobi. Nihče se ni vtikal vanje; vecina Gryfondomovcev tako ali tako ni več govorila s Harryjem. Ta večer ga to prvič ni spravilo v slabo voljo. Hermiona je listala po zapiskih v upanju, da bo našla primerne protiuroke za pasti, ki so jih čakale. Harry in Ron sta bila bolj tiho. Premišljevala sta, kaj jih čaka.

Počasi se je dnevna soba le spraznila in sošolci so večinoma pospali. "Greš po plašč?" je zamrmral Ron, ko je nazadnje tudi Lee odzehal v posteljo. Harry je pohitel v spalnico in se stegnil pod posteljo za plaščem. Ko ga je potegnil ven, se je zraven prikotalila piščalka, ki mu jo je za božič podaril Hagrid. Spravil jo je v žep.

"Ravno prava stvar za Miškota," si je rekel. Ni mu bilo do tega, da bi troglavi pošasti pel uspavanke.

Stekel je nazaj k Ronu in Hermioni. "Raje takoj preskusimo, ali plašč pokrije vse tri. Če Filch zaloti tri pare nog, ki se sami od sebe sprehajajo po šoli..."

"Kaj pa počnete?" se je nekdo oglasil iz kota sobe. Izza stola se je prikazal Neville. Oklepal se je krastače Hillary, ki se je očitno že spet poskusila prebiti na prostost.

"Nič, Neville, nič," je rekel Harry in plašč hitro skril za hrbet. Neville pa je z njihovih obrazov razbral, da to ni res.

"Spet greste ven," je uganil.

"Ne, kje pa," se je poskušala nasmehniti Hermiona. "Nikakor. Kaj, ko bi šel spat, Neville?"

Harry se je ozrl na veliko stensko uro poleg vrat. Niso si mogli privoščiti, da bi jih Neville prav dolgo zadrževal. Morda je Raws Miškota že uspaval.

"Ne smete iti," se je nasršil Neville. "Spet vas bodo ujeli."

"Ne razumeš," se je nejevoljno prestopil Harry. "To je zelo pomembno." Ampak Neville se je očitno odločil, da se jim bo postavil po robu.

"Ne dovolim vam, da greste," je rekel in se postavil pred izhod. "Kar poskusite priti mimo mene!"

"Neville!" se je razjezil Ron. "Spravi se spat in ne bodi tak osel!" "Nisem osel!" se je raztogotil Neville. "V vaše dobro bi vas rad ustavil! Sploh pa si sam rekel, da ne smem pustiti, da drugi hodijo po meni!"

"Ampak mi ti nič nočemo," je Ron nemočno zmajal z glavo. "Saj sploh ne veš, za kaj gre."

Napravil je korak proti Nevillu, ta je spustil iz rok krastačo in takoj je odskakljala stran.

"Kar daj, kar udari!" je vzkliknil Neville in dvignil pesti. "Pripravljen sem!"

Harry se je obrnil k Hermiona. "Napravi že kaj," je rekel obupano.

Hermiona je stopila proti Nevillu. "Neville," je rekla, "res mi je zelo, zelo žal." Dvignila je čarovniško palico.

"Petrificus totalus!" je vzkliknila in palico usmerila v Nevilla. Dlani so mu tlesnile ob stegna. Noge so mu skočile skupaj. Popolnoma je otrdel, se zamajal, potem pa treščil na nos. Hermiona je stekla k njemu in ga obrnila. čeljusti je imel čvrsto sklenjene, tako da niti govoriti ni mogel. Samo oči je lahko premikal. "Kaj si mu naredila?" je zaskrbljeno zašepetal Harry.

"Uročila sem ga, da je popolnoma okamenel," je žalostno razložila Hermiona. "Oprosti, Neville, res mi je žal."

"Morali smo, Neville. Nimamo časa, da bi ti razložili," je dodal Harry.

"Kasneje boš vse izvedel," je še rekel Ron, ko je stopil prek njega in se skril pod plašč nevidnosti. Ker so Nevilla pustili kar na tleh, jih je pekla vest. Zato so v vsaki senci videli Filcha in ob vsakem najmanjšem zvoku so se zdrznili, mislec, da bo zdaj zdaj prednje skočil Zhoprnack. Ko so prišli do prvega stopnišča, so zagledali gospodično Norris.

"Prestrašimo jo," je Ron zašepetal Harryju v uho, ta pa je zmajal z glavo. Ko so se previdno splazili mimo nje, se je presenečeno ozrla, a jim ni sledila. Vse do stopnišča, ki je vodilo v tretje nadstropje, niso srečali nikogar. Tu pa so naleteli na Zhoprnacka, ki se je pozibaval vrh stopnic. čimbolj neopazno je poskušal zrahljati vijake, s katerimi je bila preproga pritrjena na stopnice, da bi naslednjega dne kdo zgrmel po njih.

"Kdo je?" se je nenadoma zdrznil poltergeist. Napenjal je svoje vražje oči, a jih ni mogel videti. "Vem, da si tu, pa čeprav te ne vidim. Si pošast, duh ali študentovska nesnaga?" Dvignil se je višje v zrak in napeto gledal v njihovo smer. "Moral bi poklicati Filcha, prav zares. Pokaži se!"

Harry se je nečesa domislil.

"Zhoprnack," je hripavo šepnil, "Krvavi baron ima dober razlog, da ostane neviden."

Zhoprnacka bi od groze skoraj vrglo po tleh. "Res mi je žal, Vaša krvavost, gospod Baron," je rekel priliznjeno. "Oprostite mi, lepo prosim. Nisem vas videl, mislim, seveda vas nisem, če ste pa nevidni. Odpustite mi to neslano šalo, gospod."

"Nocoj imam tu opravke," je zakrakal Harry, "zato te do jutri zjutraj nočem več videti."

"Vsekakor, gospod, me že ni več," je kimal Zhoprnack in se spet dvignil. "Veliko uspeha vam želim, Baron, jaz vas nikakor ne bom motil." In je odvihral.

"Dobro si ga," je zašepetal Ron.

Čez nekaj trenutkov so že stali pred vrati, ki so vodila na prepovedani hodnik. Harry je prijel za kljuko in vrata so se takoj odprla.

"Pa smo tam," je šepnil. "Raws je šel očitno že mimo Miškota." Obrnil se je k prijateljema. "Če bi rada šla nazaj, vama ne bom zameril," je rekel. "Vzemita plašč, jaz ga ne bom več potreboval."

"Ne bodi trapast," ga je zavrnil Ron.

"S tabo greva," je prikimala Hermiona. Harry je vrata previdno potegnil k sebi. Takoj ko so zaškripala, se je z druge strani oglasilo nevarno renčanje. Vse tri pasje glave so se obrnile v njihovo smer, čeprav jih niso mogle videti.

"Kaj pa je tisto na tleh?" je zašepetala Hermiona.

"Videti je kot kitara," ji je odgovoril Ron. "Očitno jo je Raws pustil tukaj."

"Verjetno se zbudi, takoj ko nehaš igrati," je glasno tuhtal Harry. "Pa začnimo..."

Hagridovo piščalko je pristavil k ustnicam in začel pihati vanjo. Igral je bolj slabo, a že ob prvem tonu so se psu začele zapirati oči. Harry si je komaj upal vdihniti. Počasi je pes nehal renčati, nekajkrat se je prestopil, potem pa se je zvrnil po tleh in trdno zaspal.

"Še igraj," je Ron posvaril Harryja, ko so potegnili plašč s sebe in se začeli previdno plaziti proti loputi. Ko so se približali trem orjaškim glavam, so zavohali težek, smrdljiv zadah, ki je vel iz gobcev.

"Po mojem bomo loputo lahko odprli," je rekel Ron, ko je stopil na prste in pogledal prek psa. "Greš ti prva, Hermiona?"

"Pa kaj še!"

"No, prav," se je nasmehnil Ron in stopil prek pasjih tac. Sklonil se je in potegnil za obroč lopute. Odprla se je.

"Kaj je spodaj?" ga je nemirno vprašala Hermiona.

"Nič, temno je ko v rogu. Pa tudi lestve ni, skočiti bomo morali." Harry, ki je še vedno igral na piščalko, je pomahal Ronu, da bi pritegnil njegovo pozornost, nato pa pokazal nase.

"Ti bi rad skočil prvič Misliš resno?" se je začudil Ron. "Ne vem, kako globoko je. Daj piščalko Hermiona, naj ona igra."

Harry ji jo je podal. Tišina je trajala le nekaj sekund in pes je zagolčal ter trznil. Ko pa je Hermiona začela igrati, se je spet potopil v globok spanec. Harry je splezal prek njega in pogledal v luknjo. Dna ni bilo videti. Zlezel je skozi odprtino, in ko se je samo še z rokama držal za rob, je rekel Ronu: "Če se mi kaj zgodi, ne hodita za mano. Takoj pojdita po Hedwig in jo pošljita za Dumbledorjem."

"Prav," je pokimal Ron.

"Sicer pa se kmalu vidimo. Upam."

Spustil se je. Švignil je skozi mrzel in vlažen zrak in padal vse globlje, globlje in globlje... Plop. Pristal je na nečem čudno mehkem. Sedel je in pogledal naokrog, vendar se mu oči še niso privadile na mrak.

"V redu je!" je zaklical proti odprtini nad njim, štirikotniku svetlobe, velikemu kot poštna znamka. "Na mehkem se pristane, kar skočita!"

Ron mu je takoj sledil in pristal na vseh štirih poleg njega.

"Kaj pa je to?" so bile njegove prve besede.

"Nimam pojma, nekakšna rastlina ali kaj. Verjetno so jo postavili sem, da ublaži padec. Pridi, Hermiona!"

Oddaljeni zvoki piščalke so utihnili. Temu je sledil glasen lajež, a Hermiona je že skočila. Padla je na drugo stran Harryja. "Gotovo smo več kilometrov pod šolo," je rekla.

"Še sreča, da je tukaj ta rastlina," je prikimal Ron. "Sreča?!" je kriknila Hermiona. "Poglejta se!"

Skočila je na noge in se komaj odvlekla k vlažni steni. V trenutku, ko je pristala, so se je namreč oklenile vitice in se začele ovijati okoli nje ko kače. Harry in Ron sta bila že skoraj povsem zvezana, ne da bi to sploh opazila. Hermiona je zgroženo opazovala, kako sta se fanta borila, da bi se rešila rastline. A bolj, ko sta se naprezala, trdneje se je ovijala okoli njiju.

"Ne premikajta se!" jima je ukazala Hermiona. "To rastlino poznam. Imenuje se hudičeva zanka!"

"Lepo, res sem vesel, da vem, kako se imenuje. To nama bo zelo pomagalo," je zagodrnjal Ron, medtem ko se je izmikal eni izmed vitic, ki se mu je hotela oviti okoli vratu.

"Tiho bodi. Poskušam se spomniti, kako se jo ubije!" mu je vrnila Hermiona.

"Pohiti že, ne morem dihati!" je zasopel Harry. Vitice, ki so se mu ovile okoli prsi, so se vse bolj zategovale.

"Hudičeva zanka, hudičeva zanka... Kaj je že rekla profesorica Ochrowt? Rada ima temo in vlago..."

"Pa ji podkuri!" se je dušil Harry.

"Točno. Ampak kako, Če pa nimamo lesa!" je kriknila Hermiona in si začela gristi nohte.

"Si čisto znorela?" je zarjovel Harry. "Si čarovnica ali nisi?"

"O, saj res," je rekla Hermiona in izza plašča hitro potegnila palico. Zamahnila je z njo, nekaj zamrmrala in iz palice je bruhnil moder plamen. Fanta sta takoj začutila, kako rastlina popušča svoj prijem. Hudičeva zanka se je umikala svetlobi in toploti; zvijala se je, trzala, se odvila z njunih teles in končno sta bila svobodna.

"Še dobro, da si tako pozorno poslušala Ochrowtovo, Hermiona," je rekel Harry, ko se je otresel zadnjih vitic in si otrl celo.

"Ja," je dodal Ron, "in sreča, da Harryja ni zgrabila panika. ,Ampak kako, Če pa nimamo lesa!', ta je bila res dobra."

"Gremo naprej," je Harry pokazal proti kamnitemu hodniku, ki je bil edini izhod.

Poleg svojih korakov so slišali le še curljanje vode, ki je tekla po stenah. Hodnik je vodil navzdol in Harryja je spominjal na predore v Gringottu. V želodcu ga je prav zoprno stisnilo, saj je obenem pomislil na zmaje, ki naj bi varovali sefe v čarovniški banki. Če bi naleteli na zmaja, na odraslega zmaja... Že z Norbertom ni bilo lahko. "Slišita?" je zašepetal Ron.

Harry je prisluhnil. Iz daljave je prihajal čuden zvok, mehko šuštenje, pomešano z rožljanjem.

"Misliš, da je duh?"

"Kaj pa vem. Če je, ima krila."

"Glejta! Tam na koncu je luč in nekaj se premika."

Ko so prišli do konca hodnika, so se znašli pred osvetljeno dvora no z visokim stropom. V njej je bilo polno majhnih ptic, bleščečih se ko dragulji, ki so prhutale in švigale sem ter tja po sobani. Na nasprotni strani so bila težka lesena vrata.

"Mislita, da nas bodo napadle, Če stečemo do vrat?" je vprašal Ron. "Najbrž," je rekel Harry. "Niso videti nevarne, ampak Če bi se vse hkrati zagnale v nas... Vendar nimamo druge izbire. Stekel bom."

Zajel je sapo, si z rokami pokril obraz in stekel prek sobe. Pričakoval je, da se bodo vanj zagnali ostri kljuni in kremplji, a zgodilo se ni nič. Do vrat je prišel, ne da bi se ptice zmenile zanj. Žal pa so bila vrata zaklenjena. Prijatelja sta stekla za njim. Skupaj so vlekli in vlekli, vrata pa se niso odprla niti po tem, ko jih je Hermiona poskušala odpreti Z najrazličnejšimi uroki.

"Kaj pa zdaj?" je rekel Ron.

"Ptici gotovo niso tu samo za okras," se je zamislila Hermiona. Zazrli so se navzgor in opazovali drhtenje stoterih kril, ki so se svetlikala... Svetlikala?

"To niso ptici!" se je končno posvetilo Harryju. "Ključi so! Ključi s krili, vidita? To pomeni..." Ozrl se je po sobi, medtem ko sta Ron in Hermiona še vedno strmela v jato ključev. "Seveda! Glejta, metle! Ujeti moramo pravi ključ, pa bomo lahko šli naprej."

"Ampak to je nemogoče! Glej, koliko jih je!" Ron je pokazal na ključavnico.

"Najti moramo velik, starinski ključ, ki je verjetno srebrn, tako kot kljuka."

Zajahali so vsak svojo metlo in se pognali v oblak ključev. Poskušali so jih zgrabiti, a začarani ključi so švigali sem ter tja in se jim izmikali tako hitro, da jih je bilo skoraj nemogoče ujeti. Harry pa ni bil kar tako najmlajši iskalec v zadnjem stoletju. Imel je izjemno dobre oči. Nekaj minut so leteli v vrtincu mavričnih kril, ko je končno opazil velik, srebrn ključ s pomečkanim krilom. Videti je bilo, kot bi ga nekdo že ujel in stlačil v ključavnico!

"Tisti je!" je zaklical Ronu in Hermioni. "Tisti veliki tam. Ne, tamle, svetlomodra peresa ima in polomljena so."

Ron se je pognal v smer, v katero je pokazal Harry, se zaletel v strop in skoraj bi padel z metle.

"Počasi se mu moramo približati," je rekel Harry in ključa s poškodovanim krilom ni spustil z oči. "Ron, ti zleti nad njega, Hermiona, ti pazi nanj od spodaj, jaz pa ga bom poskusil ujeti. Zdaj!"

Ron se je pognal navzgor, Hermiona navzdol, Harry pa naravnost nadenj. Ključ jim je poskusil uiti ob steni, Harry pa se je nagnil naprej in iztegnil desnico. Grdo je zaškrtalo in ključ je še vedno frfotal, premakniti pa se ni mogel, saj ga je Harry trdno pritisnil ob zid. Po sobi so se razlegli veseli vzkliki. Hitro so pristali in Harry je stekel k vratom. Trdno je držal ključ, ki se mu je poskušal izmuzniti iz rok. Vtaknil ga je v ključavnico in ga obrnil. Uspelo jim je. V trenutku, ko je ključavnica škrtnila, je ključ spet odletel, čeprav je bil čisto pomečkan.

"Pripravljena?" je Harry vprašal druga dva in prijel za kljuko. Prikimala sta in odprl je vrata.

V naslednji dvorani je bilo tako temno, da sprva niso videli ničesar. A ko so stopili vanjo, jo je nenadoma razsvetlila močna svetloba. Pred sabo so zagledali resnično osupljiv prizor. Stali so na robu ogromne šahovnice, za dvema vrstama figur. Bile so večje od njih, izklesane pa so bile iz črnega kamna. Nasproti so jim stale orjaške bele figure, ki niso imele obrazov. Vsi trije so se stresli od groze.

"Kaj moramo storiti?" je zašepetal Harry, ko se je spet zbral.

"Saj vidiš," se je namuznil Ron. "Preigrati se moramo na drugo stran dvorane."

Na drugem koncu so bila res še ena vrata. "Ampak kako?" je živčno vprašala Hermiona.

"Po mojem," je skomignil Ron, "moramo odigrati partijo šaha." Stopil je k črnemu lovcu in se ga dotaknil. V trenutku je oživel in se obrnil k Ronu. "Moramo igrati namesto vas, da bi prišli na drugo stran?"

Črni loveč je prikimal. Ron se je obrnil k Harryju in Hermioni. "Tole bo treba razmisliti," je rekel. "Verjetno moramo zamenjati vsak eno figuro..."

Harry in Hermiona nista rekla ničesar in ga pustila, da v miru razmisli. "Ne bodita užaljena," je dejal končno, "ampak vama šah ne gre prav dobro od rok..."

"Saj je v redu," ga je hitro prekinil Harry. "Povej nama, kaj naj narediva."

"Harry, zamenjaj konja, Hermiona, ti pa trdnjavo ob njem." "Kaj pa boš ti'"

"Jaz bom lovec," je zamišljeno zamrmral Ron. Figure so jih očitno poslušale, kajti ob teh besedah so se lovec, konj in trdnjava obrnili in odšli s šahovnice. Na njej so ostala tri prazna mesta, ki so jih zasedli Ron, Hermiona in Harry.

"Pri šahu vedno začne beli," je pričakujoče rekel Ron. "Ja, glejta!" Beli kmet se je pomaknil naprej za dve polji.

Ron je začel usmerjati črne figure, ki so se postavile, kamorkoli jim je ukazal. Harryju so se tresla kolena. Kaj, Če izgubijo?

"Harry, pojdi dve polji naprej in eno na desno."

Ko je padel njihov drugi konj, jih je čisto pretreslo. Bela kraljica ga je z enim udarcem mogočne kamnite roke potolkla na tla, nato pa ga je zabrisala s šahovnice.

"Moral sem ga žrtvovati," se je opravičeval Ron. "Zdaj lahko pospraviš tistega tekača, Hermiona. No, daj ga."

Vsakič, ko so izgubili katero izmed črnih figur, bele niso pokazale milosti. Dvakrat je Ron v zadnjem trenutku opazil, da Hermiona in Harryju grozi nevarnost. Sam je švigal prek šahovnice in pobral skoraj toliko belih figur, kolikor so izgubili črnih.

"Samo še malo," je nenadoma zamrmral. "čakajta, da premislim..." Bela kraljica se je obrnila k njemu.

"Ja," je odločno rekel, "to je edina možnost. Pustiti se ji moram." "Ne!" sta hkrati zavpila Harry in Hermiona.

"Tako je pač pri šahu," ju je zavrnil Ron. "Včasih moraš kaj žrtvovati. Ko me bo napadla, lahko matiraš kralja, Harry."

"Ampak..."

"Bi rad ustavil Rawsa ali ne?"

"Ron..."

"Če ne pohitita, se bo dokopal do kamna!"

Niso imeli izbire.

"Pripravljena?" je zaklical Ron. Bil je bled, a odločen. "Ko zmagamo, pojdita takoj naprej."

Šel je na sosednje polje in bela kraljica je skočila nadenj, usekala ga je in padel je po tleh. Hermiona je zakričala, a je ostala na svojem polju. Kraljica je Rona vrgla na kup figur ob šahovnici. Harry se je s tresočimi se nogami odpravil dve polji levo in eno naprej. Beli kralj je snel krono in mu jo vrgel pred noge. Zmagali so. Figure so se jima priklonile ter se jima umaknile, da sta lahko šla do vrat. Še enkrat sta se obupano ozrla k Ronu, nato pa sta jo ucvrla skozi vrata na naslednji hodnik.

"Kaj, Če je...?"

"Se bo že pobral," je poskušal Harry prepričati samega sebe. "Kaj naju po tvojem čaka zdaj?"

"Hudičeva zanka je bila gotovo od Ochrowtove, ključe je verjetno začaral Colibri, McHuddura je uročila šahovske figure... torej ostaneta še Smottan in Raws."

Prišla sta do naslednjih vrat.

"Greva?" je zašepetal Harry. "Ja, kar odpri."

Harry se je oprl ob vrata. V nosnice jima je udaril tako nagnusen smrad, da sta si čez nos hitro potegnila plašč. Tako grozno je smrdelo, da so se jima zasolzile oči. Pred njima je ležal trol, še večji od tistega, s katerim sta se spopadla Ron in Harry. Na glavi je imel veliko, krvavo buško.

"Še dobro, da se nama ni treba boriti z njim," je zašepetal Harry, ko sta skočila prek njegovih mogočnih nog. "Pridi, tukaj se še dihati ne da."

Odprl je naslednja vrata. Previdno sta pokukala skozi. V tej sobi ni bilo ničesar razen mize, na kateri je v vrsti stalo sedem steklenic različnih oblik in velikosti.

"To je gotovo Rawsovo," je ugotovil Harry. "Kaj morava narediti?"

Ko sta stopila skozi vrata, so za njima izbruhnili plameni. A to ni bi običajen ogenj, bil je vijoličast. V istem hipu je zagorelo tudi pri vratih, ki so vodila naprej. Bila sta ujeta.

"Glej!" je Hermiona pokazala na list papirja, ki je ležal poleg steklenic. Na njem je pisalo:

Pred tabo je nevarnost, za tabo je prostost. Če naju najdeš, ti bova dve v pomoč:

Prva te pripelje skozi zublje, črne kakor noč, ko spiješ drugo, nazaj odprta ti je pot. V tretji in četrti se skriva le kompot, tri pa so morilke, do roba polne strupa. Izberi, sicer čaka kruta usoda te brezupa, da najdeš naju, pa dobiš namige štiri. Prvič: strup se vedno skriva, ne šopiri, a nikdar se h kompotu ne prislini.

Drugič: na krajih sta različni tekočini, a Če naprej bi rad, nobena ti ne ustreže.

Tretjič: kot vidiš, smo različne teže, a ni v največji steklenici strupa.

Četrtič: druga na levici in desnici, dvojčici, poženeta te v norost.



Hermiona je olajšano zavzdihnila in se nasmehnila.

"Kako bistro!" je vzkliknila. "To ni čarovnija, ampak logična uganka. Večina največjih čarovnikov nima za logiko nobenega smisla in za zmeraj bi ostali tukaj."

"Midva pa ne bova?"

"Seveda ne," ga je začudeno pogledala. "Tu piše vse, kar morava vedeti. Sedem steklenic: v treh je strup, v dveh kompot, ena naju bo varno spravila skozi črne plamene, druga skozi vijolične."

"Ampak kako naj veva, katero naj spijeva?"

"Samo trenutek."

Hermiona je še nekajkrat prebrala uganko. Potem je začela krožiti okoli mize, si nekaj mrmrala in kazala na steklenice. Nazadnje je zaploskala.

"Že vem," se je zadovoljno nasmehnila. "V najmanjši je tekočina, ki varuje pred črnimi plameni in z njeno pomočjo prideva do kamna."

Harry je pogledal malo stekleničko.

"Napitka je dovolj samo za enega," se je namrščil. "Še za požirek ga ni."

Spogledala sta se.

"S katero pa prideš nazaj?"

Hermiona je pokazala na trebušasto steklenico, ki je stala na skrajni desni.

"Ti jo spij," je rekel, "Resno mislim, vrni se in spravi Rona k sebi. V sobi s ključi vzemita metle, da bosta lahko zletela do lopute in mimo Miškota. Potem pa stecita po Hedwig in jo takoj pošljita za Dumbledorjem. Nujno ga potrebujemo. Rawsa bom mogoče lahko za nekaj časa zadržal, ustaviti pa ga gotovo ne bom mogel."

"Ampak Harry... Kaj, če je z njim Saj Veš Kdo?"

"Enkrat sem že imel srečo," je rekel Harry in pokazal na brazgotino. "Mogoče jo bom imel spet."

Hermiona je zatrepetala in nenadoma stekla k Harryju ter ga objela. "Hermiona!"

"Harry, izjemen čarovnik si, veš."

"Veliko slabši kot ti," je v zadregi zamomljal Harry.

Spustila ga je. "Kot jaz?!" je vzkliknila. "Jaz samo veliko berem in mogoče sem tudi bistra, ti pa si tako... pogumen in... tako dober prijatelj si. Bodi previden Harry. Saj boš, kajne?"

"Mja, no, ti spij prva," je zardeval Harry. "Si prepričana, da veš, katera steklenica je prava?"

"Popolnoma," mu je odvrnila Hermiona. Napravila je požirek iz trebušaste steklenice in se stresla.

"Strup?" jo je preplašeno vprašal.

"Ne, ampak ledeno mrzlo je."

"Pojdi, hitro, preden učinek popusti."

"Pazi nase."

"Pojdi že!"

Obrnila se je in pogumno stopila skozi vijoličasti ogenj. Harry je dvignil k ustnicam najmanjšo stekleničko in zajel sapo. Obrnil se je k črnim plamenom.

"Zdaj pa bo, kar bo," je rekel in jo na dušek izpraznil.

Bilo je, kot bi se potopil v ledeno mrzlo vodo. Odložil je steklenico in stopil proti ognju. Ves napet je zakorakal v plamene in ti so objeli njegovo telo. A jih ni cutil. Za trenutek so bili okoli njega samo temni zublji, nato pa se je znašel na drugi strani. Bil je v zadnji dvorani. Nekdo je bil že tam. Pa ni bil Raws. Tudi Mrlakenstein ni bil.





Sedemnajsto poglavje





Človek z dvema obrazoma


"Vi!" je osupnil Harry. Smottan se mu je nasmehnil.

"Kdo pa drug," je rekel mirno in pri tem ni niti malo jecljal. "Sem si kar mislil, da boš prišel za mano."

"Ampak mislil sem, da je Raws..."

"Raws?" se je zasmejal Smottan in tudi tokrat mu glas ni zatrepetal. Bil je hladen in oster. "Seveda, Raws se zdi ravno pravšnji za kaj takega. Kako pripravno, da se stari osel v vse vtakne in vsakega nahruli. Kdo bi ob tako nepriljubljenem profesorju pomislil na ubogega jec-je-jecljavca Smottana?"

Harry ni mogel verjeti. To ni res, to ne more biti res. "Ampak Raws me je poskušal ubiti!"

"Ne, ne, ne. Jaz sem te poskušal ubiti. Tvoja prijateljica Hermiona me je po nesreči prevrnila, ko se je na tekmi prerivala proti Rawsu. Samo še nekaj sekund, pa bi te stresel z metle. Že prej bi mi uspelo, ce Raws ne bi izvajal protiuroka, s katerim te je poskušal rešiti."

"Raws me je poskušal rešiti?"

"Seveda," je hladnokrvno pribil Smottan. "Zakaj pa si je po tvojem tako želel soditi na naslednji tekmic Na vsak način mi je hotel preprečiti, da bi spet kaj poskušal. Seveda potem tako ali tako nisem mogel ničesar narediti, ker je bil na tekmi tudi Dumbledore. Vsi drugi profesorji so mislili, da bi vam Raws rad preprečil zmago in s tem se jim ni ravno prikupil. Kakšna izguba časa. Zdaj te bom lahko ubil v miru in brez težav."

Tlesknil je s prsti in okoli Harryja se je tesno ovila debela vrv. "Menda ne misliš, da te bom pustil živeti, ko pa v vse vtakneš svoj nos? Ko smo te za noč čarovnic našli pri trolu, me je resno zaskrbelo. Lahko bi me videl, ko sem šel pogledat, kaj straži kamen."

"Vi ste spustil trola v šolo?"

"Jasno. S troli res znam. Saj si opazil, kako sem opravil s tistim, ki leži v sobi pred napoji? Žal je Raws takrat že sumil, da hočem priti do kamna in je stekel v tretje nadstropje, da bi me prestregel. Kakšna smola! Ne samo, da ti trol ni uspel raztreščiti betice, tudi troglavi pes Rawsu ni mogel odtrgati noge. A dovolj besed. Ogledati si moram to nadvse zanimivo ogledalo."

Šele takrat je Harry opazil, da za Smottanom stoji ogledalo Ajneneperh.

"To zrcalo je ključ do kamna," je zamrmral Smottan in potrkal po okvirju. "Tipično za Dumbledorja, da si izmisli kaj takega... Ampak zdaj je v Londonu. Ko se vrne, bom že daleč."

Harry je vedel, da mora odvrniti njegovo pozornost od ogledala. "Ampak v gozdu vam je Raws grozil..." je začel, kot da še vedno ne more verjeti.

"Seveda," se je namrdnil profesor in pogledal za zrcalo. "Takrat je bil že prepričan, da se hočem dokopati do kamna in zanimalo ga je, ali že znam priti do njega. Poskusil me je prestrašiti. Ampak čemu bi se ga bal, ko pa mi ob strani stoji lord Mrlakenstein?"

Prišel je izza ogledala in se zastrmel vanj. "Vidim kamen. Izročam ga gospodarju... Ampak kje je?"

Harry se je poskušal izviti iz vrvi, a mu ni uspelo. Na vsak način mora Smottana odvrniti od ogledala. "Ampak Raws me tako sovraži!"

"Pa še kako," je brezbrižno rekel Smottan. "Pa še kako. Kaj ne veš, da sta bila s tvojim očetom sošolca? Sovražila sta se ko pes in mačka, ampak zaradi tega te še ni hotel ubiti."

"Zakaj pa ste pred nekaj dnevi ihteli v tisti učilnici? Mislil sem, da vam Raws grozi..."

Tokrat je Smottanov obraz prvič trznil. "Včasih," je zavzdihnil, "težko izpolnim gospodarjeve ukaze. On je velik čarodej, jaz pa sem tako šibek..."

"Hočete reci, da je bil v učilnici?" je osupnil Harry.

"Povsod gre z mano," je tiho rekel Smottan. "Spoznal sem ga, ko sem potoval po svetu. Kakšen neumen mladenič sem bil takrat, verjel sem v dobro in zlo. Lord Mrlakenstein mi je pokazal, kako zelo se motim. Dobrega in zla ni, obstajajo samo močni in tisti, ki so prešibki, da bi se povzpeli na oblast! Od takrat mu zvesto služim, čeprav sem ga velikokrat razočaral. Zato me je moral trdo prijeti." Spet se je stresel. "Napak ne oprosti zlahka. Ko sem se iz Gringotta vrnil brez kamna, je bil zelo slabe volje. Kaznoval me je. Odločil se je, da me mora budno nadzorovati..."

Harry se je spomnil tistega dne v Prečni ulici. Kako je mogel biti tako neumen? Smottana je vendar srečal v Počenem kotlu in celo rokoval se je z njim. Smottan je tiho zaklel.

"Ne razumem. Je kamen v ogledalu? Ga moram razbiti?"

Harry se je nečesa domislil. V tistem trenutku si je najbolj želel, da bi našel kamen pred Smottanom. Če bi pogledal v ogledalo, bi torej videl, kako ga najde in tako izvedel, kje se skriva! Ampak kako bi pogledal v zrcalo, ne da bi Smottan posumil, kaj ima za bregom? Poskušal se je neopazno približati ogledalu, a vrv se mu je premočno zadrgnila okoli gležnjev. Izgubil je ravnotežje in telebnil na tla. Smottan se ni zmenil zanj. Še vedno se je pogovarjal sam s sabo. "Kaj kaže to zrcalo? Kako deluje? Pomagaj mi, gospodar!"

Na Harryjevo grozo mu je nekdo odgovoril. Glas je prihajal iz samega Smottana.

"Fant ve... Fant ve..."

Smottan se je obrnil k Harryju. "Aha! Potter, pridi sem."

Zaploskal je in vrv, ki je zvezala Harryja, je v hipu izginila. Harry je počasi vstal.

"Pridi sem," mu je pomignil profesor. "Poglej v ogledalo in mi povej, kaj vidiš."

Harry je ubogljivo stopil k Smottanu.

"Zlagati se moram," je obupano pomislil. "Pogledati moram v ogledalo, potem pa se moram zlagati."

Smottan je stopil tik za njegov hrbet. Harry je zavohal nenavaden smrad, ki je vel izpod turbana. Zaprl je oči, stopil pred ogledalo in jih spet odprl. V ogledalu je zagledal samega sebe. Sprva je bil njegov odsev bled in prestrašen. čez trenutek pa se mu je nasmehnil. Roko je vtaknil v žep in iz njega povlekel krvavo rdeč kamen. Pomežiknil mu je ter ga porinil nazaj v žep. Takrat je Harry v žepu svojega plašča začutil nekaj težkega. Neverjetno, a nekako je prišel do kamna!

"Noč" je nestrpno mencal Smottan. "Kaj vidiš?"

Harry je zbral ves pogum. "Vidim, kako se rokujem z Dumbledorjem," si je sproti izmišljal. "Tako... Zadnjo tekmo sem odigral tako dobro, da je Gryfondom osvojil pokal."

Smottan je spet zaklel. "Spravi se mi spod nog," je rekel. Ko se mu je Harry umaknil, je v žepu otipal kamen modrosti. Bi mu uspelo pobegniti? A ni še napravil pet korakov, ko je zaslišal prediren glas. Ozrl se je k Smottanu, vendar ta ni premikal ustnic.

"Laže... Laže..."

"Potter, pridi sem!" je zavpil Smottan. "Povej mi po pravici! Kaj si videl?" Spet se je oglasil predirni glas.

"Naj sam govorim z njim... Iz oči v oči..." "Gospodar, niste še dovolj močni!" "Dovolj moči imam... za to..."

Harry se je počutil, kot bi ga spet ovila hudičeva zanka. Niti s prstom ni mogel migniti. Popolnoma otrpel je opazoval, kako si Smottan odvija turban. Kaj se dogaja? Končno je turban padel na tla. Brez njega je bil Smottan nenavadno majhen. Počasi se je obrnil. Harry bi zakričal, pa ni mogel iz sebe spraviti najmanjšega glasu. Na zadnjem delu glave je imel Smottan še en obraz, najstrašnejši obraz, kar jih je Harry kdaj videl. Drugi obraz je bil bled ko kreda, njegove oči so bile krvavo rdeče, namesto nosu pa je imel reže, kakor kača.

"Harry Potter," je zašepetal.

Harry je poskusil pobegniti, a noge ga niso ubogale.

"Vidiš, kaj je ostalo od mene?" je rekel obraz. "Sence in hlapi... Obliko dobim le, če si s kom delim telo... A dovolj je ljudi, ki me spustijo v svoja srca in misli... Samorogova kri me je v zadnjih tednih okrepila... Zvestega Smottana si videl v gozdu, kako jo pije... Ko se koncno dokopljem do napoja nesmrtnosti, pa si bom lahko ustvaril lastno telo... A dovolj besed... Bi mi prosim izročil kamen, ki ga imaš v žepu?"

Torej ve. Harry je spet dobil oblast nad nogami. Opotekel se je vznak.

"Ne bodi neumen," ga je zaničljivo premeril obraz. "Raje si reši življenje in se mi pridruži... Sicer te čaka ista usoda, kot je doletela tvoja starša... Preden sta umrla, sta me prosila milosti..."

"Lažeš!" je nenadoma zavpil Harry.

Smottan se mu je ritensko približeval, da bi ga Mrlakenstein lahko še naprej gledal. Obraz se je porogljivo nasmehnil. "Kako ganljivo..." je zasikal. "Pogum sem vedno cenil... Ja, fant, tvoja starša sta bila pogumna... Najprej sem ti ubil očeta in srdito se mi je upiral... Ni pa bilo potrebe, da bi umrla tudi mama... Hotela te je zaščititi... Zdaj pa mi daj kamen, sicer se bo izkazalo, da je umrla zaman."

"Nikoli!"

Harry je skočil proti ognjenim vratom, tedaj pa je Mrlakenstein zakričal: "Zgrabi ga!"

Smottan se je bliskovito obrnil in ga ujel za zapestje. V tistem trenutku je Harry v čelu začutil ostro bolečino. Bilo je, kot bi mu skozi brazgotino porinili tisoče šivank, kot bi mu razklali glavo na dvoje. Zavpil je in se z vso silo poskušal iztrgati iz Smottanovih rok. Na njegovo presenečenje ga je profesor spustil in bolečina v glavi je nekoliko popustila. Ko se je preplašeno obrnil, je zagledal Smottana, ki se je zvijal od bolečine. Profesor je zijal v svoji dlani, ki sta bili rdeči, kot bi si ju opekel.

"Zgrabi ga! Zgrabi ga!" je spet zavpil Mrlakenstein. Smottan je še enkrat skočil na Harryja, ga podrl na tla in ga z rokama zgrabil za vrat. Tokrat je bila bolečina v Harryjevi brazgotini tako strašna, da bi skoraj oslepel. A tudi Smottan je rjovel od bolečin.

"Gospodar, ne morem se ga dotakniti!" je kričal. "Moje roke, moje roke!"

S koleni je še vedno pritiskal nanj, vendar ga je spustil in osuplo opazoval dlani. Smrdeli sta po zažganem, iz njiju pa mu je za rokave mezel potoček krvi.

"Pa ga ubij! Osel, ubij ga!" je predirljivo zavreščal Mrlakenstein. Smottan je že dvignil roko, da bi izvedel smrtonosni urok, ko ga je Harry nagonsko zgrabil za obraz. "Aaaaa."

Smottan se je zvalil z njega in Harry je opazil, da se mu na obrazu pozna krvavo rdeča sled njegove roke. Zdaj je vedel, kaj mora storiti. Smottan se ne more dotakniti njegove kože. Preživel bo le, ce mu bo zadal dovolj bolečine, da ga ne bo mogel ubiti. Skočil je na noge, zgrabil Smottana za roko in se ga trdno oklenil. Smottan je vreščal in se ga poskusil otresti, bolečina v Harryjevi brazgotini pa je postajala nevzdržna. Kmalu ni videl ničesar več, slišal je samo še Smottanovo vreščanje in Mrlakensteinove krike ,Ubij ga! ubij ga!' čez nekaj časa je poleg Smottanovih in Mrlakensteinovih krikov zaslišal še drug glas, ki ga je nežno klical po imenu. A Harry je bil prepričan, da si ta glas samo domišlja. Začutil je, da se mu je Smottanova roka izmuznila iz oprijema in vedel je, da je vse izgubljeno. Padal je v temo, globoko, navzdol... navzdol... navzdol... Nad njim se je svetlikalo nekaj zlatega. Zviz! Poskusil ga je ujeti, pa so bile njegove roke pretežke. Pomežiknil je. To nikakor ni bil zviz. Očala so bila. Kako čudno. Še enkrat je pomežiknil. Končno se je zavedel, da zre v Dumbledorjev nasmejani obraz.

"Dober dan, Harry," ga je pozdravil profesor.

Harry ga je nejeverno pogledal. Potem pa se je spomnil. "Gospod! Kamen! Smottan je bil! Kamen ima!"

"Pomiri se, ljubi fant, nekoliko si za časom," ga je miril profesor. "Smottan nima kamna."

"Kdo pa ga ima? Gospod, lepo vas..."

"Harry, pomiri se, prosim, drugače me bo madam Pomfrey vrgla iz ambulante."

Harry je pogoltnil slino, ki se mu je nabrala v ustih, in se ozrl okoli sebe. Torej je v ambulanti. Pokrit je z belo platneno rjuho in na mizi poleg njega je... polovica slaščičarne?

"Darila tvojih prijateljev in oboževalcev," se mu je spet nasmehnil Dumbledore. "Kaj sta imela s Smottanom spodaj v ječah, je bila skrbno varovana skrivnost, zato je zanjo seveda izvedela vsa šola. če se ne motim, sta Fred in George Weasley tista, ki sta ti prinesla straniščno školjko. Najbrž sta menila, da te bo to zabavalo. Madam Pomfrey pa se je odločila, da je nehigienska in jo je zaplenila."

"Kako dolgo sem že tukaj?"

"Tri dni. Ronu in Hermioni bo gotovo odleglo, ko bosta izvedela, da si se zbudil. Zelo ju je skrbelo."

"Ampak, gospod, kamen..."

"Vidim, da ne boš odnehal. No, prav. Pa poglejmo, kaj se je zgodilo s kamnom. Profesor Smottan ti ga ni mogel vzeti. Prišel sem v zadnjem trenutku, da sem mu to preprečil. No ja, priznati moram, da si to opravil kar sam."

"Prišli ste= Torej ste dobili Hermionino sovo?"

"Ne, najbrž sva se zgrešila. Takoj ko sem prišel v London, mi je postalo jasno, da bi moral biti tam, od koder sem odšel. Prispel sem v zadnjem trenutku in Smottana potegnil s tebe."

"Vi ste bili."

"Bal sem se, da sem prepozen."

"Skoraj bi bili. Še malo, pa bi mi vzel kamen..."

"Saj ti ga ni mogel," ga je prekinil profesor. "Ni šlo za to. Zate sem se bal. Napor bi te skoraj ubil. Za trenutek sem celo mislil, da boš umrl. Glede kamna pa ti moram povedati, da smo ga uničili."

"Uničili?" se je začudil Harry. "Ampak vaš prijatelj, Nicolas Flamel."

"Torej veš za Nicolasa?" se je razvedril Dumbledore. "Vsega skupaj si se lotil sila resno, kaj? No, z Nicolasom sva se pogovorila in strinjal se je, da je tako bolje."

"Ampak to pomeni, da bosta oba z ženo umrla!"

"Dovolj napoja imata še, da bosta uredila vse potrebno. Potem pa, res je, potem bosta umrla."

Dumbledore se je moral nasmehniti, ko je zagledal Harryjev osupli obraz. "Prepričan sem, da se to takemu mladeniču zdi neverjetno. A za Nicolasa in Pernelle bo to kot trdo zaslužen počitek po zelo, zelo dolgem dnevu. Navsezadnje ni za človeka, ki ve, kaj hoče, smrt nič drugega kot še ena velika pustolovščina. Veš, kamen ni bil tako čudovita stvar. Vsak človek si seveda najbolj želi bogastva in dolgega življenja. Ampak žal imajo ljudje nezdravo navado, da pogosto hrepenijo po tistem, kar je zanje najslabše."

Harry je tiho obležal. Ni vedel, kaj naj reče na to. Dumbledore si je zamrmral kratko melodijo, pogledal v strop in se nasmehnil.

"Gospod?" je končno rekel Harry. "Razmišljal sem... Tudi, če kamna ni več, bo Mrla... Mislim, Saj Veste Kdo..."

"Mrlakenstein, Harry, Mrlakenstein. Vedno vse imenuj s pravim imenom. Strah pred imenom poveča strah pred njegovim lastnikom."

"Ja, gospod. No, Mrlakenstein bo gotovo poskušal priti nazaj kako drugače, kajne? Ali pa je mogoče z njim za zmeraj konec?"

"Žal ne, Harry. Še vedno se nekje skriva, morda že išče novo telo, v katero bi se lahko naselil... Ker ni resnično živ, ga tudi ne moremo ubiti. Smottana je pustil umreti; do privržencev ni nič bolj milosten kot do sovražnikov. A povratek med žive je zaradi tebe začasno odložil. Tako bo moral naslednjič nekdo drug bojevati drugo in vendar enako, obenem pa zaradi tega morda vedno izgubljeno bitko. A vendarle, če se spet in spet ne bo mogel povzpeti na oblast, se morda nikoli ne bo."

Harry je prikimal, a takoj otrpnil, saj ga je zabolela glava. Nato je rekel: "Gospod, še nekaj me zanima, če mi lahko poveste. Končno bi rad izvedel resnico glede..."

"Resnico," je zavzdihnil profesor, ko je Harry obmolknil. "Resnica je vedno lepa in strašna obenem, zato moramo biti z njo previdni. Vseeno pa ti bom odgovoril, razen cč za to ne bom imel dobrega razloga. V tem primeru mi moraš oprostiti, kajti lagal seveda ne bom."

Harry je zbral pogum. "Mrlakenstein je rekel, da je mami ubil samo zato, ker ga je poskusila ustaviti, ko me je napadel. Ampak zakaj me je sploh hotel ubiti?"

Dumbledore je žalostno zavzdihnil. "Žal ti prav tega ne morem povedati. Danes še ne. Ne zdaj. Nekoč boš izvedel, zdaj pa pozabi na to. Ko boš starejši... Vem, kako te razjezi, če ti kdo to reče. Ampak vseeno, ko boš pripravljen, boš izvedel."

Harryju je bilo jasno, da nima smisla siliti v profesorja. "Zakaj pa se me Smottan ni mogel dotakniti?"

"Tvoja mama je umrla, da bi te rešila. Malo je stvari, ki jih Mrlakenstein ne razume, a ljubezen je vsekakor ena izmed njih. Niti v sanjah ni pomislil, da tako močna ljubezen, kakršna je bila mamina, vedno pusti sledi. Ne brazgotine, ne vidnega znamenja... če te je kdo imel tako rad, si vedno nekako varen, pa čeprav tega človeka ni več. V tebi je, ljubezen te je dobesedno prepojila. Smottan, poln sovraštva in pohlepa, je dušo delil z Mrlakensteinom in se te prav zato ni mogel dotakniti. Ko je dvignil roko nad človeka, ki se ga je dotaknilo nekaj tako dobrega, mu je to povzročilo neskončne muke."

Profesorjevo pozornost je nenadoma pritegnila sinica, ki je pristala na okenski polici in Harry si je lahko v miru obrisal oči. Ko je spet prišel do glasu, ga je vprašal: "Kaj pa plašč nevidnosti? Mogoče veste, kdo mi ga je poslal?"

"Tvoj oče mi ga je posodil, pa sem si kar mislil, da ti bo všeč." Dumbledorjeve oči so se zasvetlikale. "Uporabna reč. Tvojemu očetu je na akademiji služil predvsem zato, da se je ponoči odkradel v kuhinjo po hrano."

"Še nekaj me zanima."

"Kar vprašaj."

"Smottan in Raws..."

"Profesor Raws."

"Ja, on. Smottan je rekel, da me sovraži, ker je sovražil že očija."

"Pravzaprav se res nista preveč marala. Vidva z Drecom me nekoliko spominjata nanju. Seveda, poleg tega je tvoj oče napravil nekaj, česar mu Raws ni nikdar odpustil."

"Kaj?"

"Rešil mu je življenje."

"Kaj?"

"Ja," je zasanjano rekel Dumbledore. "Smešno, kako se nekaterim suče v glavi, kajne? Profesor Raws še zdaj ne more prenesti, da bi bil tvojemu očetu karkoli dolžan. Prepričan sem, da te je letos tako vztrajno ščitil, ker je imel občutek, da si bosta s tvojim očetom končno bot. Potem bi ga lahko spet v miru sovražil."

Harry je to poskušal razumeti, a zvrtelo se mu je in je raje odnehal. "Še eno vprašanje imam."

"Samo še eno?"

"Kako sem prišel do kamna?"

"Aha, tega vprašanja sem pa zelo vesel. To je bila ena mojih najboljših zamisli in po pravici povedano sem zelo ponosen nanjo. Do kamna bi se lahko dokopal samo tisti, ki bi ga hotel le najti, ne pa tudi uporabiti. Tisti, ki bi se v ogledalu videli, kako izdelujejo zlato ali pijejo napoj večnega življenja, kamna ne bi dobili. Moji možgani včasih presenetijo celo mene. Ampak dovolj vprašanj. Najbolje bo, da se lotiš sladkarij. Glej no, bobki vseh okusov Bertieja Brucha! V mladih letih me je doletela nesreča, da mi je pod roke prišel bobek z okusom po bruhanju. Žal mi odtlej niso več tako pri srcu. Ampak tale karamelni mi res ne more škoditi, kaj praviš?" Nasmehnil se je in zlatorjavi bobek vrgel v usta. Potem je pokašljal in se nakremžil: "Res neumno! Ušesno maslo!"

Madam Pomfrey, njihova zdravnica, je bila prijazna gospa, a zelo stroga.

"Samo pet minut," jo je prosil Harry.

"Odpade."

"Profesorja Dumbledorja ste pa spustili k meni."

"Seveda, saj je ravnatelj, to je nekaj čisto drugega. Spočiti se moraš."

"Saj počivam. Glejte, ležim in celo roke imam pod rjuho. Dajte no, madam Pomfrey..."

"No, prav, no," je zagodrnjala. "Ampak samo pet minut."

Končno je Rona in Hermiono spustila k njemu.

"Harry!" Hermiona je že stekla, da bi ga spet objela in Harry je bil vesel, ker se je zadržala, saj ga je še vedno vse bolelo. "Oh, Harry, prepričana sva bila, da boš... Dumbledorja je tako skrbelo." "Vsa šola govori o tem," je rekel Ron. "Kaj se je v resnici zgodilo?"

To je bila ena tistih redkih zgodb, ki so še bolj nenavadne in razburljive od govoric. Harry jima je povedal vse: o Smottanu, ogledalu, kamnu in Mrlakensteinu. Prijatelja sta bila dobra poslušalca; na pravih mestih sta zadrževala dih in ko jima je Harry povedal, kaj je bilo pod Smottanovim turbanom, je Hermiona glasno kriknila.

"Kamna torej ni več?" je nazadnje vprašal Ron. "Bo Flamel kar umrl?"

"To sem vprašal tudi jaz, Dumbledore pa misli... Kako je že rekel? ,Za človeka, ki ve, kaj hoče, smrt ni nič drugega kot še ena velika pustolovščina.'"

"Vedno sem trdil, da je čisto usekan," je rekel Ron, popolnoma očaran nad tem, kako nor je njegov vzornik.

"Kaj pa se je potem zgodilo z vama?" ju je vprašal Harry.

"Jaz sem stekla nazaj," je začela pripovedovati Hermiona, "in spravila Rona k sebi. To je trajalo kar nekaj časa, potem pa sva oddrvela po Hedwig, da bi jo poslala k Dumbledorju. V avli pa sva se skoraj zaletela vanj. Vse je že vedel. Rekel je samo: ,Harry je šel za njim, kajne?' in odhitel v tretje nadstropje."

"Je po tvojem hotel, da to narediš?" se je zamislil Ron. "Ti je zato poslal očetov plašč?"

"Kaj?!" se je razburila Hermiona. "Če je res to hotel... To je grozno! Saj bi lahko še umrl!"

Harry se je zamislil. "Ne, ni grozno," je končno rekel. "Dumbledore je nenavaden. Po mojem mi je hotel dati priložnost. Saj ve bolj ali manj vse, kar se dogaja tukaj. Zato mu je bilo jasno, da bomo poskusili zaustaviti Smottana. Ni videl smisla, da nam to prepove, raje nas je naucil toliko, kolikor smo morali vedeti. Gotovo ni bilo naključje, da sem našel ogledalo in izvedel, kako deluje. Občutek imam, da sem se imel po njegovem pravico soočiti z Mrlakensteinom."

"Ja, Dumbledore je res nor," je ponosno zaključil Ron. "Upam, da boš jutri že dovolj pri sebi za požrtijo ob koncu šolskega leta. Pri tekmovanju med domovi je seveda zmagal Spolzgad. Zamudil si zadnjo tekmo, brez tebe nas je Rawenclaw povozil ko mačke. Ampak hrana bo dobra."

V tistem trenutku je v sobo prišla madam Pomfrey. "Skoraj petnajst minut sta že tukaj, zdaj pa ven!" jima je strogo pokazala vrata.



Harry se je dobro naspal in naslednje jutro se je počutil že veliko bolje.

"Rad bi šel na zabavo ob koncu šolskega leta," je povedal madam Pomfrey, ko mu je prišla izmerit temperaturo. "Saj bom lahko šel, kajne?"

"Profesor Dumbledore je rekel, da ti moram dovoliti," je nejevoljno zmajala z glavo, kot da se po njenem ravnatelj ne zaveda, kako so zabave tvegane za zdravje. "In še en obisk imaš."

"Krasno," se je razveselil Harry. "Kdo pa je?"

Ni še končal stavka, ko je skozi vrata stopil Hagrid, ki je bil hudo v zadregi. Kot vedno, kadar se je znašel v zaprtem prostoru, je bil tudi tokrat videti nerodno prevelik. Sedel je na stol poleg Harryjeve postelje, ga pogledal in planil v jok.

"Mi boš luhko kdaj oprostil?" je smrkal z obrazom v dlaneh. "Jaz sem tistemu kozlu hudobnemu povedal, kuko se pride mimo Miškota! Povedal sem mu! Edina reč, katere še ni pogruntal, pa sem mu jo šel zblebetati! Za en zmajevo jajce! Nikder več na bom pil! Morali bi me dati na čevelj in me vtakniti med bunkeljne!"

"Hagrid!" je vzkliknil Harry, ko je videl, kakšne velike solze mu tečejo po bradi in kako mu je hudo. "Hagrid, gotovo bi kako izvedel, saj je Mrlakenstein. Tudi če mu ti ne bi povedal, bi izvedel."

"Pacek bi te luhko še fental!" je še naprej ihtel Hagrid. "Pa ne izgovarjej njegoviga imena."

"Mrlakenstein!" se je razjezil Harry in Hagrida s tem tako osupnil, da je nehal jokati. "Srečal sem ga in zdaj ga kličem po imenu. Ne bodi žalosten, kamen smo rešili. Sploh pa ga ni več in ga ne more uporabiti. Bi čokoladno žabo? Cele kupe jih imam."

Hagrid si je z rokavom obrisal nos in rekel: "Sej res, eno darilo imam zate."

"Pa ne sendvil s podlasičjim mesom?" je zaskrbelo Harryja in končno se je Hagrid medlo nasmehnil.

"Nak. Dumbledore me je dva dni nazaj prosil, če lohko to zrihtam. Sevede bi mi v resnici moral pokazati vrata, no, ampak kokerkoli, tukej ga imaš."

Pomolil mu je lepo, v usnje vezano knjigo. Harry jo je radovedno odprl. Polna je bila čarovniških fotografij. Z njih sta mu na vsaki strani mahala mama in oče. "Sove sem poslal vsem sošolcam od tvojih staršov, če imajo kakšno fotografijo... Vem, de nimaš nobene. A ti je všeč?"

Harry mu ni mogel odgovoriti in Hagrid ga je razumel.



Tistega večera se je Harry sam odpravil na zabavo ob koncu šolskega leta. Zadržala ga je madam Pomfrey, ki je vztrajala, da ga mora še enkrat pregledati. Ko je prišel v Veliko dvorano, so bili vsi drugi že tam. Okrašena je bila z barvami Spolzgada, zeleno in srebrno, da bi tako proslavili njihovo sedmo zaporedno zmago. Na steni za mizo profesorjev je bil ogromen transparent s kaco, znamenjem Spolzgadovcev.

Ko je Harry vstopil v dvorano, so nenadoma vsi utihnili, v naslednjem trenutku pa so se spet začeli glasno pogovarjati. Harry je hitro sedel h gryfondomski mizi, med Rona in Hermiono. Poskušal se je pretvarjati, da ne opazi, kako vsi zijajo vanj; nekateri so celo vstali, da bi ga videli. Na srečo je kmalu prišel Dumbledore in takrat je razburjeni klepet zamrl.

"Še eno leto je mimo!" je veselo vzkliknil Dumbledore. "Preden se lotimo slastne pojedine, vas bom žal še nekaj časa dolgočasil z blebetanjem. Kakšno leto je za nami! Upam, da so vaše glave vsaj nekoliko bolj polne, kot so bile. Pred vami je poletje in imeli boste obilo priložnosti, da si jih do začetka naslednjega šolskega leta lepo spraznite.

Seveda moram tudi podeliti pokal letošnjemu zmagovalcu, zato poglejmo, koliko točk so osvojili domovi: na četrtem mestu je Gryfondom s tristodvanajstimi točkami, na tretjem Pihpuff s tristodvainpetdesetimi, Drznvraan si je priboril štiristošestindvajset točk, Spolzgadovci pa štiristodvainsedemdeset."

Spolzgadovce je zajel vihar navdušenja, ploskanja in topotanja z nogami. Harry je opazil, kako Dreco ponosno tolče s svojo čašo po mizi. Ob tem prizoru mu je šlo na bruhanje.

"Čestitam, Spolzgad, čestitam," jih je miril Dumbledore. "Ne smemo pa pozabiti na dogodke izpred nekaj dni."

V dvorani je postalo zelo tiho. Spolzgadovčem so nasmeški nekoliko zbledeli.

"Khem," se je odkašljal Dumbledore. "Zato moram v zadnjem trenutku podeliti še nekaj točk. Torej... Aha."

"Prvič: Ronald Weasley..."

Ronov obraz je postal tako rdeč, da je bil videti ko redkvica s hudimi sončnimi opeklinami.

"... je s partijo šaha, kakršne akademija ni videla že lep čas, Gryfondomu prislužil petdeset točk."

Radostni vzkliki Gryfondomovcev bi jim začarani strop skoraj podrli na glavo; zdelo se je, da so na njem zatrepetale vse zvezde. Prek vsega trušča pa je donel ponosni Percyjev glas, ki je drugemu predstavniku razlagal: "To je moj brat! Najmlajši brat! Mimo McHudurrine šahovnice se je prebil!"

"Drugič: Hermiona Granger... je z izvrstnim logičnim razmišljanjem v zelo težavnem položaju Gryfondomu prislužila petdeset točk."

Hermiona je zakopala obraz v dlani; Harry jo je imel na sumu, da je bruhnila v jok. Gryfondomsko omizje je bilo čisto iz sebe - celih sto točk so pridobili.

"Tretjič: Harry Potter..." je nadaljeval Dumbledore in v dvorani je zavladala popolna tišina, "je z izjemno drznostjo in neverjetnim pogumom Gryfondomu prislužil šestdeset točk."

Dvignil se je oglušujoč aplavz. Tisti, ki so znali seštevati, medtem ko so na ves glas kricali, so vedeli, da ima Gryfondom zdaj štiristodvainsedemdeset točk. Natanko toliko kot Spolzgad. Bili so izenačeni! ce bi Dumbledore dal Harryju samo eno točko več...

Ravnatelj je dvignil roko in dvorana se je polagoma umirila. "Poguma je več vrst," se je nasmehnil. "Veliko srčnosti je potrebno, da kljubujemo sovražnikom, a prav toliko je moramo zbrati, da se upremo prijateljem. Zato je Neville Velerit Gryfondomu prislužil deset točk."

Kdor bi stal pred Veliko dvorano, bi gotovo mislil, da je kaj razneslo, tako gromko je od veselja izbruhnila gryfondomska miza. Harry, Ron in Hermiona so vstali in zaploskali Nevillu, ki je od presenečenja popolnoma prebledel, nato pa izginil pod kupom sošolcev. Do tistega večera ni svojemu domu priboril niti ene same samcate točke. Harry, ki je še vedno ploskal in topotal od veselja, je dregnil Rona in pomignil na Dreca. Ta ne bi mogel biti bolj osupel in prizadet, pa če bi ga vrgli iz šole.

"To pa pomeni," je Dumbledore poskušal preglasiti razburjene študente, kajti tudi Drznvraan in Pihpuff sta praznovala poraz Spolzgadovcev, "da dvorana ni pravilno okrašena."

Zaploskal je. V trenutku so zeleni trakovi postali škrlatni, srebrni pa zlati; velika spolzgadovska kača je izginila in njeno mesto je zasedel ponosni gryfondomski lev. Raws je čestital profesorici McHudurra s strašno prisiljenim nasmeškom. Pri tem je s pogledom ošinil Harryja in temu je takoj postalo jasno, da ga nima prav nič rajši. A to ga ni skrbelo. To je bil najlepši večer v njegovem življenju. Bilo mu je lepše kot po zmagi pri quidditchu ali kot za božič in niti tedaj, ko so zmazali gorskega trola, se ni tako dobro počutil. Tega večera ne bo pozabil nikoli v življenju.

Skoraj pa bi pozabil, da morajo dobiti še rezultate izpitov. Ko so dobili spričevala, sta bila oba z Ronom zelo presenečena, saj sta imela precej dobre ocene; Hermiona je bila seveda najboljša v letniku, Neville pa se je tudi nekako prebil skozi. Pri napojih se res ni pretirano dobro odrezal, rešila pa ga je odlična ocena iz rastlinoslovja. Vsi so upali, da se bo moral od šole posloviti Goyle, ki je bil vsaj tako neumen, kot je bil zloben. A tudi on je opravil izpite. Zaradi tega so bili nekoliko razočarani, a kot je rekel Ron: vsega ne moreš imeti.

Nenadoma so bile njihove omare prazne, vse je bilo v zabojih, razen Nevillove krastače Hiliary, ki so jo našli skrito v temnem kotu na stranišču. Vsem učencem so razdelili pisna opozorila, da poleti ne smejo carati ("Zmeraj upam, da nam jih bodo pozabili dati," je žalostno rekel Fred Weasley). Prišel je Hagrid in jih odpeljal s čolni prek jezera. Stlačili so se na vlak, se pogovarjali in se smejali, medtem ko je pokrajina postajala vse bolj zelena in urejena. Medtem ko so hiteli skozi bunkeljska mesta, se basali z bobki, si slekli čarovniške plašče in si nadeli jopice. Nazadnje so prispeli na peron devet in tri četrtine na postaji King's Cross.

Kar nekaj časa je trajalo, da so vsi prišli na peron. Pred obokom iz kovanega železa je stal grbast starček. Skozi jih je spuščal le po dva ali tri naenkrat, da ne bi vsi hkrati planili skozi trdno steno in preplašili bunkeljnov.

"Pridita poleti na obisk," ju je prosil Ron. "Se bomo zmenili kako in kdaj, pošljita mi sovo."

"Hvala," je rekel Harry. "Vsaj tega se bom lahko veselil."

Ko so se v vrsti počasi pomikali proti oboku, nazaj v svet bunkeljnov, so ga pozdravili številni sošolci.

"Adijo, Harry!"

"Se vidimo naslednje leto, Potter!"

"Še vedno si slaven," se mu je nasmehnil Ron.

"Tam, kamor grem zdaj, že nisem, verjemi," je potožil Harry. Skozi obok je šel skupaj z Ronom in s Hermiono.

"Tam je, mami, glej, tam je!" je vzhičeno vzkliknila Ginny, Ronova sestra, a ni kazala na svojega brata. "Harry Potter!" je zacvilila. "Glej, mami! Vidim ga!"

"Tiho, Ginny in ne kaži s prstom, to je grdo."

Gospa Weasley se jim je nasmehnila. "Naporno leto?" je vprašala Harryja.

"Zelo," ji je odgovoril. "Hvala za pulover in karamele."

"Malenkost."

"A greš?"

Stric Vernon je imel še vedno rožnat obraz in brke. Kar razganjalo ga je od besa, da si Harry upa priti na postajo, polno običajnih ljudi, z veliko sovo. Za njim sta stala teta Petunija in Dudley ter ga preplašeno opazovala.

"Vi ste torej Harryjeva družina!" se je razveselila gospa Weasley.

"Tako nekako," je zagodrnjal stric. "Pohiti, fant, nimamo ves dan časa." In je odšel.

Harry se je še zadnjič obrnil k Ronu in Hermioni: "Ko mine poletje, se spet vidimo."

"Lepe počitnice," mu je zaželela Hermiona, nejeverno gledala za stricem Vernonom in se očitno spraševala, kako je lahko nekdo tako zoprn. "Prekrasne bodo," je rekel Harry in presenečeno sta ga pogledala, saj se jima je zadovoljno nasmehnil. "Oni ne vedo, da doma ne smem čarati. Z Dudleyjem se bova gotovo izvrstno zabavala..."





